<!DOCTYPE html>
<html>
	<head>
		<title>FiliPook - Akdang Tuluyan</title>
		
		<!--meta tags-->
		<meta charset="UTF-8">
		<meta name="author" content="Medina Fe Palmera">
		<meta name="keywords" content="HTML, CSS">
		<meta name="revised" content="10-01-2021">
		<meta name="viewport" content="width=device-width, initial-scale=1.0">
		
		<!--favicon-->
		<link rel="icon" href="../images/FiliPook_Icon.png" type="image/gif">
		
		<!-- external css sheets-->
		<link rel="stylesheet" href="../css/nav.css">
		<link rel="stylesheet" href="../css/Panitikan.css">
		<link rel="stylesheet" href="../css/Panitikan_r.css">
		<link rel="stylesheet" href="../css/Panitikan_links.css">
		<link rel="stylesheet" href="../css/Epiko at AK.css">
		<link rel="stylesheet" href="../css/local_nav.css">
		<link rel="stylesheet" href="../css/scrollbar.css">
		<link rel="stylesheet" href="../css/footer.css">
		<link rel="stylesheet" href="../css/footer_r.css">
		
	</head>
	
	<body>
		
		<!--navigation-->
		<nav>
			<div class="nav_content">
					<a href="../index.html" class="asilo" id="ulo">Asilo</a>
					
					<p class="main">Panitikan</p>
					
					<div class="sub AP">Akdang Patula
						<div class="AP_content">
							<a href="Tula.html" class="t">Tula</a>
							<a href="Epiko.html">Epiko</a>
							<a href="Salawikain.html">Salawikain</a>
							<a href="Bugtong.html">Bugtong</a>
							<a href="Awit at Korido.html" class="b">Awit at Korido</a>
						</div>
					</div>
					<div class="sub AT">Akdang Tuluyan
						<div class="AT_content">
							<a href="Nobela.html" class="t">Nobela</a>
							<a href="Maiikling Kwento.html" class="mk">Maiikling Kwento</a>
							<a href="Alamat.html">Alamat</a>
							<a href="Anekdota.html">Anekdota</a>
							<a href="Sanaysay.html">Sanaysay</a>
							<a href="Talambuhay.html" class="b">Talambuhay</a>
						</div>
					</div>
					
					<div class="main">Wika</div>
								<div class="sub L">Lenggwahe
						<div class="L_content">
							<a href="Lenggwahe.html" class="t">Lenggwahe</a>
							<a href="Diyalekto.html" class="b">Diyalekto</a>
						</div>
					</div>
					<div class="sub B">Balarila
						<div class="B_content">
							<a href="Palasurian.html" class="t">Palasurian</a>
							<a href="Palatitikan.html">Palatitikan</a>
							<a href="Palatunugan.html" class="b">Palatunugan</a>
						</div>
					</div>
					<a href="makata.html" class="sub">Makata</a>
					
					<a href="Sanggunian.html" class="main" id="paa">Sanggunian</a>
			</div>
		</nav>
		
		<!--header-->
		<header>
			<span class="title h_title">Akdang Tuluyan</span>
			<span class="h_description">Ito ay isang uri ng panitikan na nasusulat sa karaniwang takbo ng pangungusap o pagpapahayag.</span>
		</header>
		
		<section class="main_sec">
			
			<!--local navigation-->
			<div class="local_nav">
				<a class="op text" href="Nobela.html">Nobela</a>
				<a class="op text" href="Maiikling Kwento.html">Maiikling Kwento</a>
				<a class="op text" href="Alamat.html">Alamat</a>
				<a class="op text" href="Anekdota.html">Anekdota</a>
				<a class="op text" href="Sanaysay.html">Sanaysay</a>
				<a class="op text" href="Talambuhay.html">Talambuhay</a>
			</div>
			
			<!--responsive local navigation (For small screens)-->
			<div class="local_navr">
				<span class="text al">Maiikling Kwento</span>
				<span class="dd">
					<ul class="ln_13">
						<li><a class="op text" href="#epiko_1">Ate, Laro Po Tayo</a></li>
						<li><a class="op text" href="#epiko_2">Si Alas at ang Ginintuan niyang Puso</a></li>
						<li><a class="op text" href="#epiko_3">Walang Panginoon</a></li>
						<li><a class="op text" href="#epiko_4">Yumayapos ang Takipsilim</a></li>
						<li><a class="op text" href="#epiko_5">Sa Bagong Paraiso</a></li>
						<li><a class="op text" href="#epiko_6">Tata Selo</a></li>
						<li><a class="op text" href="#epiko_7">Ang Kalupi</a></li>
						<li><a class="op text" href="#epiko_8">Bangkang Papel</a></li>
					</ul>
				</span>
			</div>
			
			<!--Meaning of selected portion-->
			<div class="kaliwa_t text">
				<span class="title pam_t">Maiikling Kwento</span>
				<p class="laman_t">Ito ay hinggil sa isang mahalagang pangyayaring kinasasangkutan ng isa o ilang tauhan at may iisang kakintalano impresyon lamang (Rey, 2019).</p>
			</div>
			
			<!--Main article that contains stories, poems, etc.-->
			<div class="kanan ">
				<p id="epiko_1">
					<span class="title pam_b">Ate, Laro Po Tayo</span><br>
					<span class="text pam_d">ni Idianale Lalahon</span><br><br><br>
					<span class="text ep">"Ate, laro po tayo."<br><br>Isang nakaiiritang sabi sa akin ng aking nakababatang kapatid na si Anika.<br><br>"Doon ka na lang makipaglaro kay Browny. Tignan mo oh, naghihintay siya ng kalaro." Sagot ko habang nakatitig sa hawak kong selpon.<br><br>Ok. Sorry po kung naistorbo ko po kayo," saad niya.<br><br><br><br>Si Anika ay anim na taong gulang pa lang, at labing-isang taon ang agwat namin sa isa't isa. Dalawa lamang kaming magkapatid na naiiwan sa isang kasambahay. Lagi kasing nasa trabaho ang aming mga magulang. Mayroon din kaming isang asong nagbibigay saya sa amin.<br><br><br><br>"Hello? Oh, Edgar, 'san mo ni-save yung defense natin?? 'Di ko makita dito eh... Na-save mo ba??!!" bulyaw ko sa telepono.<br><br>"Hala! Eh, k-kasi am... A-ano kasi..." sagot niya.<br><br>"Anong ano?!! Bukas na 'to Edgar! Nagawa mo ba 'yung pinagawa ko sa'yo??!"<br><br>"Pasensya na. Sa totoo lang, hindi."<br><br>"Ano??!!! Tang-"<br><br>'Di ko na natuloy ang aking sasabihin nang may pumasok sa aking kwarto.<br><br>"Ate, laro po tayo. Please?"<br><br>"Ano ba naman 'yan?! Kita mo namang may ginagawa ang ate diba?!" sigaw ko.<br><br>Bigla namang umiyak si Anika.<br><br>"Huwag ka na ngang umiyak diyan! Tigil!" dagdag ko, ngunit hindi pa rin siya tumigil sa pag-iyak.<br><br>"Tigil na nga! Sabing tigil na! Halika na nga rito! Lab ka naman ni ate," sabi ko.<br><br>Lumapit naman siya sa akin at niyakap ko siya.<br><br>"Sorry na ah. Medyo stress lang kasi si ate," wika ko sa kaniya.<br><br>Maya-maya pa ay bigla namang dumating dito sa aking kwarto si Ate Ester, ang kasambahay namin.<br><br>"Oh, Raisha, ano'ng nangyari diyan sa kapatid mo?" tanong niya.<br><br>"Ah. Eh, wala naman. 'Di niyo ho kasi binabantayang maigi," sagot ko.<br><br>"Anika, doon ka na nga muna kina Ate Ester, marami pa talaga kasing gagawin si ate eh," sabi ko naman kay Anika.<br><br>Hindi na nakaimik si Ate Ester habang kinukuha si Anika at isinara na lamang ang pinto.<br><br>"Hayssss"<br><br><br><br>Kagabi pa nangyari iyon, ngunit hanggang ngayon ay binabagabag ako ng aking konsensya. Hindi ko pa rin lubos na maisip kung bakit ko nasigawan si Anika, at kung bakit ko sinagot nang pabalang si Ate Ester. Gan'on na ba talaga ako kasama?<br><br>Maya-maya naman ay kinulit niya ako uli.<br><br>"Ate, laro po tayo." aniya.<br><br>"Teka lang. Teka lang. Rank 'to...Ate Ester, pakikuha nga muna si Anika," ani ko.<br><br>Dali-dali namang kinuha ni Ate Ester si Anika.<br><br><br><br>Kinabukasan ng gabi, may kumatok sa pinto ng aking silid.<br><br>"Ate?"<br><br>"Ate, laro po tayo."<br><br>"Saglit. Gumagawa pa ng assignments si ate," sagot ko.<br><br>Narinig ko naman ang yabag ng kaniyang paa pababa ng hagdan.<br><br><br><br>"Ate, laro po tayo."<br><br>Hindi ako umimik habang nakatitig sa aking selpon.<br><br>"Ate? Galit po ba kayo sa'kin?" tanong ni Anika.<br><br>Bigla naman akong napatingin sa kaniya.<br><br>"Hayaan mo muna ang ate mo, Anika. Busy lang siya," sagot ni Ate Ester kay Anika.<br><br>Napanguso si Anika at bakas sa kaniyang mga mata ang pagkadismaya. Medyo nasaktan na ang aking puso sa lagay na 'yun.<br><br>Kinagabihan, may kumatok na naman sa pinto.<br><br>"Ate, laro po tayo."<br><br>"Ate?"<br><br>"May ginagawa," tugon ko.<br><br>"Ok. Bye," wika niya saka umalis.<br><br><br><br>"Ate, laro po tayo."<br><br>"Raisha, pagbigyan mo naman ang kapatid mo. Alam mo bang ikaw lang ang hinihintay niyan palagi? Hindi na 'yan nakakapaglaro, isang linggo na," saad ni Ate Ester.<br><br>"Sige, mamaya pagtapos ko na 'tong aking ginagawa," sagot ko.<br><br>"Promise?" tanong naman ni Anika.<br><br>"Oo, promise."<br><br>"Yey!"<br><br>Ngayon ko lang uli nakita ang ngiti sa mga mata ni Anika. Ngayon ko lang din ulit narinig ang kaniyang tawa. Siguro nga kailangan ko talaga siya bigyan ng atensyon at panahon.<br><br><br><br>"Ate, laro po tayo. Please?"<br><br>"Ate?"<br><br>"Ate, laro tayo."<br><br>"Ate, laro na po tayo. Sige na po. Please?"<br><br>"Ate?"<br><br>"Aaaaateeeeee!"<br><br>Bigla akong nagising sa aking masamang panaginip. Paulit-ulit kong naririnig ang boses ni Anika. Saka ko lamang napagtantong nakatulugan ko pala siya. Ngayon sana kami maglalaro.<br><br>Dali-dali akong bumaba mula sa aking kwarto. Pagkababa ko, wala akong naabutan ni isang tao, wala rin si Browny.<br><br>Pagdungaw ko sa pintong nakabukas, nagulat ako at maraming tao.<br><br>Lumabas ako at lumapit sa kumpulan ng mga tao.<br><br>"Ano'ng nangyari?" tanong ko, ngunit walang sumagot sa akin.<br><br>"Hello?? Ano pong nangyari?"<br><br>"May nakaririnig ba sa akin? Ano pong nangyari dito?" paulit-ulit na tanong ko, ngunit wala talagang nakikinig.<br><br>Maya-maya pa'y nakita ko si Ate Ester. Nakaupo siya sa harap kasama si Browny.<br><br>"Ate Ester! Ano pong nangyari?!" tanong ko.<br><br>Hindi umimik si Ate Ester, inilapat niya ang kaniyang kamay at itinuro ang sahig ng kalsada.<br><br>Pagtingin ko sa aking paa, nakita ko si Anika. Si Anikang nakahilata sa kalsada. Si Anikang duguan at sugatan. Si Anikang palagi akong kinukulit, ngunit ngayo'y patay na.<br><br>Bigla akong nanlumo at napaluhod. Tila bagang binagsakan ako ng langit at lupa. Halos wala na akong makita dala ng napakaraming luhang namumuuo sa aking mga mata.<br><br>"Aaaaaaniiiiikkkkaaaaaa!!!!" sigaw ko habang yakap-yakap siya.<br><br>Humagulgol na nga ako sa gitna ng kalsada.<br><br>Nilapitan naman ako ni Ate Ester at tinapik-tapik ako sa likod.<br><br>"Ate Ester! Sabihin niyo po sa akin! Ano po'ng nangyari??" sigaw ko.<br><br>"Sorry, Raisha. Sa sobrang excited niya kasi kanina na maglaro kayo, lumabas siya at bumili ng mga laruang bago diyan sa kanto. Hindi ko na siya nasundan, 'pagkat ako'y nagluluto na noon ng ating hapunan." mangiyak-ngiyak na sagot ni Ate Ester.<br><br>"Bigla naman akong nakarinig ng malalakas na putok ng baril. Maraming nagsigawan sa labas, at ako'y kinabahan," patuloy ni Ate Ester.<br><br>"'Ang bata! Ang bata! Si Anika,' sigaw ng karamihan sa kanila. Dali-daliang akong lumabas ng ating bahay. Pagkakita kay Anika, biglang nanghina ang aking buong katawan; hindi na ako kayang buhatin ng aking mga paa.<br><br>"'Anong nangyari?! Sino ang walang pusong bumaril sa musmos na batang ito?!' pasigaw na tanong ko sa mga taong nakapalibot.<br><br>"'Nag-iinuman kanina sina Police Major Sinag at kaniyang mga kasama sa kabilang kanto, nang may sumigaw at humingi ng tulong. Hinabol nila ang kriminal na isa raw magnanakaw,' sagot ng isa.<br><br>"'Dahil sa katabaan, hiningal si Major Sinag at pinaulanan na lang ng bala ang kriminal. Ngunit si Anika ang natamaan ng isa sa mga bala; at, ang kriminal ay nakatakas,' dagdag ng isa pa.<br><br>"Naghalo ang aking mga emosyon pagkalaman ng mga ito. Umuwi lang daw si Major Sinag na tila walang nangyari.<br><br>"Patawarin mo ako, Raisha!"<br><br>Habang sinasabi ni Ate Ester ang bawat salitang iyon, parang may kutsilyong sa aking puso'y isinasaksak. Kasabay pala ng paglubog ng araw ay siya ring paglubog ng buhay ni Anika.<br><br>"Patawarin mo ako dahil hindi ko nabantayang maigi si Raisha.<br><br>Niyakap ko ang naghihinagpis ding si Ate Ester.<br><br>"Hindi niyo po kasalanan, Ate. Wala sa ating mga nandito ang dapat sisihin," wika ko.<br><br>Nahimasmasan ako nang kaunti at nakatayo na sa aking mga binti. Nakita kong hawak ni Anika ang dalawang laruang binili niya.<br><br>Kinuha ko ito mula sa kamay niya at sinabing, "Huwag kang mag-alala, Anika. Hindi ko hahayaang hindi natin makakamtan ang hustisya. Pagbabayaran ng hayop na Sinag ang kaniyang ginawa sa iyo."<br><br>Muling tumulo ang maraming luha sa aking mga mata at tuluyan na ngang nadurog ang aking puso. Lubusan akong nagsisi. Ang oras at panahon ko na sana'y inilaan ko sa kaniya, napaglaanan ko sa iba. At mas masakit pa ay ang maling kalabit na isang inosenteng ang naging kapalit.<br><br><br><br>Isang taon na ang nakalilipas simula nang maganap ang trahedyang iyon. Ngunit, hanggang ngayon ay patuloy kaming lumalaban para maparusahan si Sinag.<br><br>Heto muna ako ngayon sa libingan niya. Buwan-buwan ko siyang binibisita. Ngunit, alam kong kulang pa ang lahat ng ito upang masuklian ang mga pagkukulang ko sa kaniya.<br><br>"Anika, pasensya na. Basta iyong tatandaan na hindi kami magpapatalo sa Sinag na iyan. Walang kwenta ang kaniyang pangalan dahil naghatid lamang siya ng kadiliman.<br><br>"Kapag nakamit na natin ang hustisya, sana makalaro kita, Anika."</span>
				</p>
				
				<p id="epiko_2">
					<span class="title pam_b">Si Alas at ang Ginintuan niyang Puso</span><br>
					<span class="text pam_d">hindi kilala ang may-akda</span><br><br><br>
					<span class="text ep">Matagal nang magkaibigan sina Alas at Diego. Magkababata silang lumaki sa Barangay Inocencio at pareho nang nasa ika-tatlong taon na nila sa sekondarya ngayon.<br><br>Sa kabila ng hindi pagkakasundo ng kanilang mga magulang, nanatili ang matatag na samahan sa pagitan ng dalawang bata. Para na silang magkapatid dahil sabay silang lumaki at magkasama rin sa halos lahat ng bagay.<br><br>Ang ama ni Alas at ang ama ni Diego ay palaging magkalaban sa ano mang posisyon sa Barangay nila. Noong nakaraang taon, natalo ng ama ni Alas ang ama ni Diego sa pagiging kapitan.<br><br>Isang araw, nagpaalam si Diego sa tatay niya na lalabas sila ni Alas at maglalaro ng basketbol. Nasa pintuan na si Alas at hinihintay niyang lumabas si Diego. Dinig-na-dinig niya ang sabi ni Mang Carding.<br><br>“Aalis ka na naman kasama ang anak ng mandaraya? Dinaya nila ako sa eleksyon tapos okay lang sa’yo. Umalis ka kung gusto mo,” sabi ng ama ni Diego.<br><br>Nagpaalam si Diego sa nanay niya at pinayagan siya nito kung kaya’t umalis siya. Naglaro sila at nabilang sa magkalaban na koponan. Sa kalagitnaan ng laro, hindi sinasadyang natulak ni Alas si Diego.<br><br>“Pasensya tol hindi ko sinasadya,” agad na paghingi ni Alas ng paumanhin sa kaibigan.<br><br>Tumayo si Diego pero halatang napikon ito sa nangyari. Makaka-iskor na sana ang koponan nila. Natalo sila sa koponan nina Alas.<br><br>“Kung ‘di ka sana tinulak ni Alas tol panalo sana tayo. I-uuwi sana natin ang P3000 na panalo,” sabi ng isa sa mga kasama ni Diego sa koponan niya.<br><br>Kinabukasan, naglaro ulit sila at panalo na naman sina Alas. Noong pauwi na sila, hindi sumabay si Diego kay Alas.<br><br>Mauna ka na may pupuntahan pa kami nina Alex,” sabi ng binata na parang umiiwas sa tingin ng kaibigan niya.<br><br>Umuwi si Alas ng mag-isa at habang siya ay naglalakad sa madilim na parte ng eskinita, may biglang humatak sa kanya at tinakpan ang mga mata niya. Sinaktan ang binata at iniwang namamalipit sa sakit.<br><br>Kinabukasan, himalang maaga pa pumunta si Diego kina Alas at nagdala ng makakain. Nagtaka ang kaibigan niya kung paano nito nalaman ang nangyari sa kanya, e, wala namang nakakita.<br><br>Habang kumakain ang magkaibigan, napansin ni Alas ang sugat sa kanang kamay ni Diego. Katulad ito ng sugat sa kamay ng taong humatak sa kanya bago takpan yung mga mata niya. Tinanong niya ang kaibigan kung napano ang kamay nito.<br><br>“Ah wala. Sa babasketbol natin ito, ang haba kasi ng kuko ni Mike,” pagdadahilan ni Diego na parang na-uutal.<br><br>Pinalampas ito ni Alas. Isang araw, habang naglalakad pauwi si Alas, may nakita siyang grupo ng kabataan sa may kanto at may ginagawa sila. Katulad ito ng ginawa sa kanya.<br><br>Laking-gulat ni Alas noong makita na si Diego pala ang sinasaktan nila. Sumigaw siya habang papalapit sa grupo ng kabataan.<br><br>“Hayaan mo ‘to Alas. Ikaw nga nagawa niyang saktan, may sinisingil lang kami sa kanya hayaan mo siya,” sabi ni Poy.<br><br>Lumapit pa rin si Alas at habang papalapit siya ay tine-text nya sa bulsa niya ang papa niya kung nasaan sila. Nagtangkang umalis ang grupo nina Poy at bago sila umalis ay hinagis pa nila ng kahoy sa batok si Alas.<br><br>Agad-agad na dumating ang mga barangay tanod at nahuli ang grupo nina Poy. Sina Diego at Alas naman ay dinala sa klinika sa barangay upang magamot.<br><br>“Patawad tol at salamat. Kahit alam mo ang ginawa namin sa iyo, hindi ka pa rin nagdalawang-isip na tulungan ako. Hindi talaga kinakalawang ang ginintuan mong puso,” sabi ni Diego sa kaibigan.<br><br>“Kalimutan mo na iyon tol. Halos kapatid na ang turing ko sa’yo at hindi ko makakayang pabayaan ka lalong-lalo na sa mga oras na kailangan mo ang tulong ko,” sagot ni Alas.<br><br>Simula noon, palagi na uling magkasama sina Diego at Alas. Sising-sisi si Diego na nagpadala siya sa mga masamang payo ng mga kasama niya sa basketbol.<br><br>Napagtanto niya na palagi man silang magkalaban ni Alas sa laro, sa totoong buhay naman ay lagi niyang kakampi ito.<a href="Sanggunian.html#29"class="text ep lnk num"><sup>[29]</sup></a></span>
				</p>
					
				<p id="epiko_3">
					<span class="title pam_b">Walang Panginoon</span><br>
					<span class="text pam_d">ni Deogracias A. Rosario</span><br><br><br>
					<span class="text ep">Nang makita ni Marcos sa kanilang lumang orasan na ang mahabang hintuturo ay malapit nang sumapit sa ika-12 samantalang nakapako na sa ika-8 ang maikling daliri, hindi niya malaman kung saan siya magtutungo. Isiniksik niya ang kanyang ulo kahi't saan. Saka ang dalawa niyang hintuturo ay ipinapasak sa mga butas ng kanyang tainga. Ayaw niyang marinig ang animas. Ayaw niyang mapakinggan ang malungkot na palo ng bakal sa malaking kampanang tanso sa kampanaryo ng simbahan sa kanilang bayan. Gayon man, kahi't saan siya magsiksik, kahi't saan siya magtago, kahi't na anong gawin niyang pagpapasak sa kanyang tainga ay lalong nanunuot sa kanyang pandinig ang malungkot na tinig ng batingaw.<br><br>"Tapos na ba?" Tapos... ang sunud-sunod namang itinutugon ng kanyang ina na paniwalang-paniwala hindi nga niya naririnig ang malungkot na animas. <br><br>"Ngunit, Marcos…" ang baling uli ng matandang babae sa anak. "Bakit ayaw mong marinig ang oras na ukol sa kaluluwa? Iya'y nagpapagunita sa mga tao na dapat mag-ukol ng dalangin sa ikaluluwalhati ng mga kaluluwang nasa kabilang buhay. Una-una'y ang iyong ama, ikalawa'y ang kapatid mong panganay, ikatlo'y ang kapatid mong bunso, saka… saka si Anita." Ang huling pangalan ay binigkas na marahan at madalang ng matandang babae. <br><br>Si Marcos ay hindi kumibo. Samantalang pinapangaralan siya ng kanyang ina, ang mga mata niyang galling sa pagkapikit kaya't nanlabo pa't walang ilaw ay dahan-dahang sinisiputan ng ningas, saka manlilisik at mag-aapoy. <br><br>Hindi rin siya sumasagot. Hindi rin siya nagsasalita. Subali't sa kanyang sarili, sa kanyang dibdib, sa kanyang kaluluwa ay may pangungusap, may nagsasalita. <br><br>"Dahil din sa kanila, lalung-lalo na kay Anita, ayaw kong marinig ang malungkot na tunog ng batingaw," ang sinasabi ni Marcos sa sarili. Kinagat niya ang kanyang labi hanggang sa dumugo upang huwag ipahalata sa ina ang pagkuyom ng kanyang damdamin. <br><br>Akala ng ina'y nahuhulaan niya kung ano ang nasa loob ni Marcos. Sa wari ng matanda ay nababasa niya sa mga mata ng anak ang lihim ng puso nito. Naiisip niyang kaya nalulungkot si Marcos ay sapagka't hindi pa natatagalang namatay si Anita. Ang magandang anak ni Don Teong, mayamang may-ari ng lupa nilang binubuwisan. Nalalaman ng ina ni Marcos na lahat ng pagsisikap nito sa bukid, lahat ng pag-iimpok na ginagawa upang maging isang ulirang anakpawis ay ukol kay Anita. At siya'y namatay! Naramdaman din ng ina ni Marcos kung gaano kakirot ngang maging malungkutin ang kanyang anak. Ito ay kanyang ibig libangin. Ito ay nais niyang aliwin. Kung maaari sana'y mabunutan niya ng tinik na subyang sa dibdib ang kanyang anak. <br><br>"Lumakad ka na Marcos, sa kubo nina Bastian. Tila may belasyon sila, o, baka kailanganin ang mabuting mang-aawit at manunugtog ng gitara," ang sabi ng ina. "Walang pagsalang masasayahan ka roon." <br><br>"Si Inang naman," ang naibulalas na lamang ni Marcos. Iyan lamang ang kanyang nasasabi nang malakas. Sa kanyang sarili'y naidugtong niya na hindi masusukat ng kanyang ina kung gaano ang pait para sa kanya ang pagkamatay ni Anita, palibhasa'y lingid sa kaalaman ng matanda ang tunay na nangyari sa pagkamatay nito. <br><br>Kung nalalaman lamang ni Inang ang lahat, ang nasasabi niya uli sa kanyang sarili samantalang minamasdan niya ang isang ulilang bituin sa may tapat ng libingan ng kanilang bayan, na ipinapalagay niyang kaluluwa ni Anita, "disi'y hindi ako itataboy sa kasayahan." <br><br>Pinag-uusapan pa lamang ng mag-ina nang umagang yaon ang malaki nilang kapalaran sapagka't mabuti ang lagay ng tanim nilang palay nang isang utusan sa bahay-pamahalaan ang dumating taglay ang utos ng hukumang sila'y pinaaalis sa kanilang lupang kinatatayuan. Sinasamsam ni Don Teong na ama ni Anita ang lahat ng lupa nilang sinasaka. <br><br>”Inang, matalim ba ang itak ko?" ang unang naitanong ng anak sa ina matapos matunghayan ang utos ng hukuman. <br><br>"Anak ko!" ang palahaw na pananangis ng matandang babae, sabay lapit sa leeg ng anak. "Bakit ka mag-iisip nang gayon, sa tayo na lamang dalawa ang nabubuhay sa daigdig?" <br><br>Ang tinig ng matanda ay nakapagpalubag ng kalooban ng binata. Gayon man, sa harap ng bagong pithaya ng may-ari ng lupang kanilang binubuwisan, ay isa-isang nagbabalik sa alaala niya ang malungkot na kasaysayan ng kanilang lupang sinasaka. <br><br>Ang sabi'y talagang sa kanunu-nunuan ng kanyang ama ang naturang lupa. Walang sino mang sumisingil sa kanila ng buwis at walang sinumang nakikialam sa anumang maging bunga ng kanilang mga tanim, maging mais o tubo, o kaya'y maging anuman sa mga gulay na tanim nila sa bakuran. <br><br>Subali't nang bata pa ang kanyang ama ay may nagsukat ng lupa sa sinsabing kanila. Palibhasa'y wala silang maibabayad sa manananggol, ang pamahalaan ay nagkulang ng malasakit sa kanilang karalitaan upang tangkilikin ang kanilang katwiran at karapatan. Sa wakas ay napilit silang mamuwisan nang di nila makuhang umalis doon. <br><br>Noong bata pa si Marcos, ang bayad nila'y isang salapi lamang isang taon sa bawat ektarya ng lupang kanilang sinasaka. Subalit nagtatagal, unti-unti na silang nababaon sa pagkakautang sa maylupa dahil sa mga kasunduang ipinapasok sa pana-panahon, gaya ng takipan at talinduwa. <br><br>Kaya namatay ang ama ni Marcos ay dahil sa malaking sama ng loob kay Don Teong. Ang kapatid niya'y namatay din sa paglilingkod sa bahay nito, at higit sa lahat, nalaman niyang kaya namatay si Anita ay sapagka't natutop ng ama nakipagtagpo minsan sa kanya sa loob ng halamanan, isang gabing maliwanag ang buwan. <br><br>Saka ngayo'y paalisin naman sila sa kanilang bahay at lupang binubuwisan? <br><br>Si Anita ay lihim na naging kasintahan ni Marcos, mahigit nang isang taon noon. Sapul nang dumating si Anita sa kanilang bayan buhat sa pag-aaral sa isang kolehiyo ng mga madre sa Maynila, si Marcos ay nagsimpan na ng malaking pag-ibig sa kanya. Alam ni Marcos ang kanyang kalagayan na halos ay lumaki sa ibabaw ng kalabaw at sa pagtikin sa kanilang damo sa ilog. <br><br>Si Marcos ay natapos lamang ng katesismo sa iskuwelahan na silong ng kumbento sa kanilang bayan at natutong sumulat sa pisara ng malaking numero. Nguni't gayon man, nagsikap siyang idilat ang kanyang mga mata sa liwanag ng kabihasnan at pagkaunlad. Katutubo kay Marcos ang hilig sa pagkatuto sapagaka't sa pag-anib niya sa mga samahang pambayan ay natuklasan niyang walang mabuting paaralan kundi ang pahayagan. Walang aklat, walang pahayagan at lingguhan sa sariling wika na hindi binabasa ni Marcos, kahi't manghiram lamang kung wala na siyang ibili. Nagbasa rin siya ng nobela at ibang akdang natutuhan niya sa wikang Tagalog o kaya'y salinwikang nito. <br><br>Lalo na nang magsimpan siya ng pag-ibig kay Anita, wala siyang inaalagata sa kanyang buhay kundi ang baling araw ay maging karapat-dapat sa mga kamay ng anak ni Don Teong na may-ari ng lupa nilang sinasaka. Isa pa'y bukod sa naniniwala siya sa kasabihan, "Ang lahat ng tao, kahi't hindi magkakakulay ay sadyang magkakapantay," tinatanggap din niya ang palasak ng kawikaang "Ang katapat ng langit ay pusalian." Dahil diyan kaya kahi't bahagya ay hindi siya nag-atubili ng pagsisimpan ng pag-ibig kay Anita. <br><br>At naiibig naman siya ng anak ni Don Teong. Bakit hindi siya maiibig? Minsan si Anita ay namangka sa kanilang ilog, gumiwang ang bangka at nahulog sa tubig. Si Marcos noon ay nasa lamo at lihim niyang sinusundan ang bakas sa tubig ni Anita. Nang makita niya ang malaking sakuna ay lumundag siya sa ilog ata sa pamamagitan ng langoy na hampas-tikin ay inabot niya si Anita na kumakamot sa ilalim ng ilog. Matapos niyang kalawitin ng kaliwa niyang bisiig sa may baba ang dalaga ay bigla niyang isinikdaw ang dalawa niyang paa sa ilalim kaya't pumaibabaw sila, at sa tulong ng pagkampay ng kanyang kamay at pagsikad ng dalawa niyang paa ay nakasapit sila sa pampang. <br><br>"Marcos, matagal na naman kitang iniibig," ang pagtatapat ni Anita sa binata, makaraan ang may ilang buwan buhat nang siya'y mailigtas. <br><br>Tatlumpung araw ang taning sa mag-ina upang lisanin ang lupang gayong ang sabi ay ari ng kanilang ninuno at binubuwisan na nila at sinasamsam pa ngayon. At saka silang mag-ina ay itinataboy. Sino ang hindi magdadalang-poot sa gayong kabuktutan. <br><br>Dahil sa kanyang ina, natutong magtiim si Marcos ng kanyang mga bagang. Kinagat niya ang kanyang mga labi upang huwag mabulalas ang kanyang galit. Kinuyom niya ang kanyang mga kamay hanggang matimo sa palad niya ang kanyang mga kuko. <br><br>Isang takipsilim nang marinig niya sa kampanaryo ng kanilang simbahan ang malungkot na agunyas. Una muna ang malaking kampana saka sumunod ang maliit. Bang! Teng! Bang! Teng! Babae ang nalagutan ng hinihinga. Maliit naman ang kanilang bayan upang malihim pa kung sino ang binawian ng buhay. Wala siyang nalalaman na may sakit kundi si Anita. Dahil sa pagkatutop sa kanila isang gabi, ang dalaga ay sinaktang mabuti ng ayon sa nagbalita kay Marcos ay mata lamang ang walang latay. <br><br>Buhat noon ay nagkasakit na si Anita. Araw-araw ay tumatanggap si Marcos ng balita. At nang tangkain niyang dumalaw minsan ay hinarang siya ni Don Teong na may hawak na rebolber. Susuong din sana si Marcos, subalit nagdalawang-loob siya. Maaaring maging dahilan iyon ng bigla pang pagkamatay ng kanyang iniibig, bukod sa magiging subyang sa kanyang ina kung siya ay mawawala. <br><br>Ang huling dagok na ito sa kanya ni Don Teong ay isinaman na lamang niya sa talaan ng pagmamalupit sa kanya ng mayamang may-ari ng lupa nilang binubuwisan, pag-agaw ng lupa sa kanila. At saka noo'y pagtatangka pa sa kanyang buhay. Pinakahuli nga ang pagkamatay nang tuluyan ni Anita, na ayon sa balita niya'y nalagutan ng hiningang siya ang tinatawag. Saka nitong huli ay pagpapaalis sa kanilang lupang kinagisnan at pinagyaman sa tulo ng kanilang pawis na mag-anak. <br><br>Ngunit si Marcos, isang manggagawang hubog sa palihan ng bagong panahon, lumaki ang puso sa mga pagtitiis. Naging maluwag nga ang kanyang dibdib sa pagtanggap ng pang-aapi ng may-lupa. Hanggang noong bago mamatay si Anita, akala niya'y maaari pa siyang makalunok ng bagong pag-upasala ng itinuturing niyang panginoon. Datapwat nang tanggapin niya ang utos ng hukuman na pinaalis sila roon, talagang nagdilim ang kanyang isip. Noon pa'y naisip na niyang gawing batas ang kanyang kamay, yamang hindi na niya matatamo ang katarungan sa hukuman ng mga tao. <br><br>"Huminahon ka anak ko," ang sabi ng kanyang ina. "Hindi natutulog ang Bathala sa mga maliliit. Magtiis tayo." <br><br>Hindi niya itinuloy ang paghanap sa kanyang itak na matalas. Pagkakain niya ng agahan, nilibang niya ang kanyang ina saka lumabas sa bukid. Gaya rin ng dati'y sinakyan niya ang kanyang kalabaw na lalong mahal niya sa lahat sa limang alaga niya. Lumabas siya sa bukid at hinampas niya ng tanaw ang karagatan ng namumulang ginto. Pagdaramdam at panghihinayang ang ngumatngat sa kanyang puso. Gaanong pagod ang kanyang pinuhunan upang ang palay nila'y magbungang mabuti? Saka ngayo'y pakikinabangan at matutungo lamang sa ibang kamay. <br><br>Napapalatak si Marcos sa ibabaw ng kanyang kalabaw. Ibig mang pagdiliman ang isip kung nagugunita ang utos ng hukuman, ang alaala naman ng kanyang ina'y walang iniwan sa bahagharing sumusugpo sa nagbabalang unos. Dadalawa na lamang sila sa daigdig at ayaw niyang pabayaan ang kanyang ina; ipinangako niyang hahandugan ng kaligayahan ang nalalabing buhay nito, bago malagutan ng hininga ang kanyang ama. <br><br>Dahil nga sa kanyang ina, kaya naisip niya ang kabutihan kung sila'y magsasarili: "Tutungo sa hilaga at kukuha ng homestad. Kakasundo ng mga bagong magsasaka; paris ni Don Teong, kailangang magkaroon din ako ng gayak paris niya." <br><br>Kabalintunaan man ang sinabi ng anak ay hindi na nag-usisa ang ina palibhasa'y nababatid niyang sa dibdib ng binata ay may isang halimaw na natutulog na hindi dapat gambalain upang huwag magising. Wala siyang nalalaman kundi tuwing takipsilim, kung nakaligpit na ang mga tao sa nayon ang buong kagayakan ay isinusuot ng kanyang anak saka lumalabas sa bukid. May dalawang linggong gayon nang gayon ang ginagawa, hanggang isang araw ay tawagan siya ng pansin ng matanda. <br><br>"Marcos," sabi ng matanda. "Dalawang lingo na lamang ang natitira sa ating taning ay hindi mo ginagawa ang pakikipagtuos kay Don Teong… kung may magiging sukli man lamang tayo sa ating ani ngayon?" <br><br>"Huwag ka pong mabahala, Inang," sabi ng mabait na anak. "Nalaglag po ang dahon sa kanyang kapanahunan." <br><br>Talinghaga na naman ang sinabi ni Marcos. Gayon man may nagunita siyang isang bagay na ibig niyang malaman sa anak. <br><br>"Bakit hindi mo iniuwi ang kalabaw sa bakuran?" Tinutukoy niya ang kalabaw na mahal na mahal sa lahat ni Marcos. <br><br>Maaaring magpakahinahon si Marcos, subali't ang huling kapasiyahan ni Don Teong ay namukaw ng lahat ng kanyang pagtitimpi. Ayaw niyang gumamit ng dahas, subalit…<br><br>Nagunita niya ang sinabi ni Rizal. "Walang mang-aalipin kung walang magpapaalipin." Napailing siya sa harap ng gayong masaklap na katotohanan. Patung-patong na ang ginagawang pamamaslang sa kanya ni Don Teong – takalang dapat nang kalusin. Nagunita rin ni Marcos ang marami pang ibang kasama, katulad din niya, na sa kamay ng mayamang si Don Teong ay walang iniwan sa mga leeg na manok na unti-unting sinasakal hanggang makitil ang hininga sa hangad na mahamig na lahat ang kayamanang gayong minana sa kanilang mga ninuno ay iba ngayon ang may-ari at nagbubuwis pa. <br><br>Kailangang maputol ang kalupitang ito!" Ang tila pagsumpa sa harap ng katalagahang ginawa ni Marcos. <br><br>"Bakit ka bumili ng pulinas, gora, suwiter, at latigo, anak ko?" ang tanong ng matanda kay Marcos, isang araw na dumating siyang pagod na pagod sa naturang dala-dalahan. <br><br>"Inihahanda ko po iyon sa pagiging panginoon natin, paris ni Don Teong," ang nakatawang sagot ng anak. "Kung tayo po'y nakaalis na rito, tayo'y magiging malaya," ang tila wala sa loob na tugon ng anak. <br><br>Ang totoo, ang naturang kalabaw ni Marcos ay nakapugal sa hanggahan ng lupang sarili ni Don Teong. Kung takipsilim ay isinusuot na lahat ni Marcos ang pulinas, ang gora, at ang suwiter, saka dala ang latigong katulad ng pamalo ni Don Teong. Pagdating niya sa pook na kinapupugalan ay saka aasbaran ng palo ang kalabaw hanggang sa ito'y umuungol na ang alingawngaw ay abot hanggang sa kalagitnaan ng bayan. Kung dumating siya'y dinaratnan niya ang kanyang inang matuwid ang pagkakaluhod sa harap ng isang maitim na Santo Kristo sa kanilang silid na naiilawan ng isang malaking kandila. <br><br>"Salamat, anak ko, at dumating ka," ang sasabihin na lamang ng matanda. "Akala ko'y napahamak ka na." <br><br>Si Don Teong ay may ugaling maglibot tuwing hapon sa paligid-ligid ng kanyang lupa. Ang ipinanganganib ng ina ni Marcos ay baka magkasalubong ito at ang kanilang panginoon, ay hindi makapagpigil ang isa't isa. Nalalaman din ng matandang babae na laging may dalang rebolber sa baywang ang mayamang asendero buhat nang magkaroon ng alitan dahil sa lupa, kaya lagi niyang inaalaala ang pag-alis-alis ni Marcos. <br><br>Subalit isang hapon, samantalang payapang inihahanda ng mag-ina ang kanilang pag-alis, walang iniwan sa putok ng bulkan ang balitang kumalat sa bayan na si Don Teong ay namatay sa pagkasuwag ng kalabaw. Sinabi ng mga nakakita na pagkakita pa lamang ng kalabaw kay Don Teong ay tila may sinumpang galit sapagka't bigla na lamang sinibad ang matanda at nasapol ang kalamnan ng sikmura ng matulis na sungay ng hayop. Pagkasikwat sa katawan ng asendero ay tumilapon pa sa itaas at paglagpak ay sinalo naman ng kabilang sungay. <br><br>Ang katawan ni Don Teong ay halos lasug-lasog nang iuwi sa bayan, wasak ang suwiter sa katawan at saka ang pulinas. Kumilos agad ang maykapangyarihan upang gumawa ng kailangan pagsisiyasat subali't ang lahat ng matuwid ay nawalan ng halaga sa hindi kumikilos na ayos ng kalabaw na animo'y wala sa loob ang ginawa niyang napakalaking pagkakasala. <br><br>Nang malamang kay Marcos ang kalabaw, bawat isa'y nagkatinginan. Hindi nila malaman kung papaanong ang poot ni Marcos kay Don Teong ay nagtungo sa alaga niyang hayop. <br><br>Si Marcos ay nakatingin din sa orasan nang gabing yaon. Tatlong minuto na lamang ang kulang sa ika-8 ng gabi. Hindi siya gumagalaw, hindi siya nababahala. <br><br>Tumugtog ang animas. Hindi na gaya ng dating ayaw niyang marinig ito. Sa halip na idalangin, ang kaluluwa ng mga namatay, ang naisip niya'y ang matapang niyang kalabaw. <br><br>"Mapalad na hayop na walang panginoon," ang kanyang naibulong.<a href="Sanggunian.html#30"class="text ep lnk num"><sup>[30]</sup></a></span>
				</p>
				
				<p id="epiko_4">
					<span class="title pam_b">Yumayapos ang Takipsilim</span><br>
					<span class="text pam_d">ni Genoveva Edroza-Matute</span><br><br><br>
					<span class="text ep">Nakakandong kay lola Luna ang apo niyang si Lydia. Tinatanung nya ang matanda kung aalis na ito sa bahay na iyon. Buong pagtataka namang sinagot ng lola ang bata. Hindi raw siya aalis sa bahay na iyon. Nagtaka si lola Luna kung saan nanggagaling ang balitang iyon na nasambit ng kanyang apo.<br><br>Maya-maya dumating si Carmen, ang magandang ina ni Lydia. Tinawag niya ang kanyang anak gamit ang isang malamig na boses. Mabilis na lumabas papuntang kusina si Lydia at sumunod naman sa kanya si Carmen. Mula sa upuang-pagulong ay natanaw ni lola ang mag-ina. Sinasabong mabuti ni Carmen ang mga kamay at bisig ni Lydia.<br><br>Kinausap ni lola ng panganay niyang si Ramon. Sinasabi nya na gusto raw makuha ni Rey si lola dahil sabik daw sa lola ang anak niyang si Odet. Labag daw para sa kalooban nilang mag-asawa ang ipaubaya siya kay Rey ngunit baka raw magdamdam iyon. Habang sinasabi ito'y mailap ang tingin ni Ramon sa ina.<br><br>Mabagal ang takbo ng pag-iisip ng matanda. Pilit niyang inaalisa ang sinasabi ni Ramon. Maraming mga tanong ang pumapasok sa kanyang isipan gaya ng saan nakatira si Rey? Sino ang napangasawa niya? Ano ang itsura ni Odet? Dalawa nga ba ang kanyang anak? Tila padalas nang padalas ang ganoong magulong pag-iisip niya. Tila naaalala pa niya ang tinig ng kanyang asawa na nagsasabing huwag siyang mag-alala na maunang mamatay ito dahil mayroon namang siyang dalawang anak.<br><br>Biglang nawala ang kanyang kausap, sakay ng upuang-pagulong, nagpunta siya sa tapat ng pinto. Nakasara ang pinto ngunit naririnig niya ang malakas na boses ni Ramon. Ganoon pa man, hindi malinaw ang mga salitang naririnig niya. Naroon din sa loob ng kwarto si Carmen na may malamig na boses.<br><br>Isang alaala o guniguni ang nasa isipan ni lola. Naalala niya ang naging pag-uusap nila ng kanyang asawa nang buhay pa ito. Pinagtatalunan nila noon kung nararapat bang ibigay nang ganoon kaaga ang mga mana ng dalawa nilang anak. Ipinagtanggol ni lola na dapat nang ibigay sa kanilang mga anak ang mana nila dahil hindi raw sila magiging makasarili tulad ng sinasabi niya. Bunga nito'y bumuti ang katayuan ng dalawa sa lipunan, Hanggang sa namatay na nga ang asawa ni lola at napunta siya sa pangangalaga ni Ramon.<br><br>Natigil ang pag-aalaala ni lola nang may bumusinang awto. Si Rey daw ang dumating ayon kay Tinay. Ikinatuwa ito ni lola.<br><br>Sa kanyang gunita'y kausap niya ang asawa. Doo'y tila nagtutuksuhan pa sila tungkol sa paborito nila sa dalawang anak; si Ramon sa asawa ni lola at si Rey naman ang kay lola. Buong saya raw niyang kausap ang asawa dahil sa wakas ay makakasama na niya ang bunso at titira sa bahay sa Timog. Sabik na sabik si lola na makita ang bunsong anak. Pinabilis niya ang takbo ng kanyang upuan-pagulong. Sa may pinto'y napatigil siya nang marinig niya ang malalakas na tinig ng kanyang mga anak. Masasakit na tungkol sa pag-aalagang ginawa nila Ramon para sa kanyang narinig ni lola. Dagdag pa rito ay ang pagtanggi ni Rey sa usapang siya naman ang kumupkop dito dahil mag-a-around-the-world- pa raw sila at mayroon nang sakit sa balat ang matanda. Sumunod din ang malamig na tinig ni Carmen na 'di niya maunawaan.<br><br>Ang mga pangyayaring naganap ay sinlamig ng ambon na pumapatak sa kanyang ulunan habang patungo sa terreza. Tila sinlamig ng takipsilim ng araw na iyon.<br><br>Natagpuan ni Tinay si lola sa terreza. Niyaya niya itong pumasok sa loob. Bagamat utusan lamang at di-kaano-ano ng matanda, matinding awa ang nasa tinig ni Tinay.<a href="Sanggunian.html#31"class="text ep lnk num"><sup>[31]</sup></a></span>
				</p>
				
				<p id="epiko_5">
					<span class="title pam_b">Sa Bagong Paraiso</span><br>
					<span class="text pam_d">ni Efren Abueg</span><br><br><br>
					<span class="text ep">Nilisan ng batang lalaki at batang babae ang kinagisnang daigdig upang lasapin ang biyayang handog ng itinuturing nilang Bagong Paraiso. <br><br>Sa simula’y mga bata silang walong taong gulang - isang lalaki at isang babae. At ang kanilang daigdig ay isang malawak na loobang tinitirikan ng dalawang tabla’t yerong bahay, na ang isa’y nasa Silangan at ang isa’y nasa Kanluran: at sa pagitan niyon ay walang bakod na nakapagitan. <br><br>Ang malawak na looban ay mapuno, mahalaman, maibon, at makulisap at may landas na humahawi sa dawagan at tumutugpa sa dalampasigang malamig ang buhangin kung umaga, nguni’t nakapapaso sa tanghalian. <br><br>Ang kanilang daigdig ay tahimik; ang kanilang kabuhayan ay hindi suliranin; ang kanilang mga magulang ay hindi nag-aaway – ang mga ito’y maka-Diyos at walang araw ng Linggo o araw ng pangilin na hindi makikita ang mga ito sa kanilang bisita sa dakong hilaga ng nayon. <br><br>Ang mga ito’y may rosaryo sa kanilang mga palad at may mga usal ng dalangin sa mga labi. <br><br>At silang dalawa - ang batang lalaki at ang batang babae - ay nagsisipag-aral, kasama pa ng ibang bata sa maliit na gusaling may tatlong silid sa dakong timog ng nayon. Sila’y may mga pangarap, na ang sakop ay lumalakdaw sa hangganan ng nayong iyon, ng bayang iyon, at ng lalawigang kinaroroonan niyon. <br><br>Wala silang pasok kung araw ng Sabado at Linggo o mga araw na pista opisyal. Silang dalawa’y naglalaro sa loob ng bakurang iyon, mula sa umaga hanggang sa hapon. Umaakyat sila sa mga punong santol, sa punong bayabas, sa marurupok na sanga ng sinigwelas, maaligasgas at malulutong na sanga ng punong mangga. Nagagasgas ang kanilang mga tuhod, nababakbak ang kanilang mukha at kung minsan ay nalilinsaran sila ng buto kung nahuhulog – ngunit ang lahat na iyon ay hindi nila iniinda, patuloy sila sa paglalaro. <br><br>Malamig sa ilalim ng punong mangga. Makapal ang damo sa sakop ng lilim niyon kung umaga at doon silang dalawa naghahabulan, nagsisirko, nagpapatiran at kung sila’y humihingal na ay hihiga sila sa damuhang iyon, titingalain nila ang malalabay na sanga ng puno, sisilip sila sa pagitan ng masinsing mga dahon at magkukunwaring aaninawin sa langit ang kanilang mukha. <br><br>“Loko mo … makikita mo ba ang mukha mo sa langit? “ minsan ay sabi ng batang babae. <br><br>“Bakit hindi? Ang langit ay isang malaking salamin, sabi ni Tatay ko.” sagot naman ng batang lalaki. <br><br>Ang batang babae ay makikisilip din sa pagitan ng masinsing mga dahon, na waring ibig patunayan ng sariling paningin ang sinabi ng kalaro. At pagkaraang tumingin sa langit nang matagal, sila’y lalagumin ng katahimikan – ang kanilang katawan ay nakalatag na parang mga kumot, hanggang sa sila’y makatulog at gisingin sila ng tawag mula sa kanilang bahay. <br><br>Kung minsan, ang batang lalaki ang unang magigising: kung minsan naman ay ang batang babae. Nguni’t sino man sa kanila ang unang magising, kukuha ito ng kaputol na damo at kikilitiin ang taynga ng natutulog. At ang natutulog ay mapupukaw, mababalikwas at pagkarinig na siya’y pinagtatawanan ay magtitindig at ang nangiliti ay mapapaurong at anyong tatakbo at sila’y maghahabulan sa damuhang iyon, magpapa- ikut-ikot haggang sa ang isa’y mahapo at sila’y muling bumagsak sa kalamigan ng damuhan, magkatabi at hindi nila pinapansin ang pagkaka - dantay ng kanilang mga binti o ang pagkakatabi ng nag-iinit nilang mga katawan. <br><br>Kung sila’y nagsasawa na sa loobang iyon, sila’y nagtutungo sa dalampasigan kung malamig na ang araw sa hapon. Namumulot sila ng kabibi. Inilalagay ng batang lalaki sa bulsa ng kayang putot na pantalon ang nakukuha niyang kabibi, at ang nadarampot naman ng batang babae ay inilalagay nito sa sinupot na laylayan ng suot niyang damit. Kung hindi naman kabibi ang pinagkakaabalahan nila sa dalampasigan, naghuhukay sila ng halamis sa talpukan, o kaya’y gumagawa ng kastilyong buhangin, o kaya’y nanunugis ng mga kulukoy na kung hindi nangungubli sa kanilang malalalim na lungga ay lumulusong sa talpukan at bumabaon sa masigay na buhangin. <br><br><br><br>Ngunit hindi lamang iyon ang kanilang ginagawa: Nagtutudyuhan din sila, naghahabulan at kapag nahahapo na, mahihiga rin sila sa buhangin, tulad ng ginagawa nila sa damuhan sa looban, at sa kanilang pagkakatabi, nagkakangitian sila. Minsan ay itinatanong ng batang lalaki sa batang babae: <br><br>Naririnig mo ba na may tumutunog sa aking dibdib?” <br><br>At ang batang babae ay nagtaka. Bumangon ito at tumingin sa nakatihayang kalaro. <br><br>“Pakinggan ko nga,” anang batang babae. <br><br>Inilapit ng batang babae ang kanyang taynga sa dibdib ng batang lalaki, dumadaiti ang katawan niya sa katawan ng kalaro at nalalanghap naman ng nakahiga ang halimuyak ng kanyang buhok. <br><br>“Ang bango mo pala!” ang batang lalaki ay nakangiti. <br><br>“Aba … hindi naman ako nagpapabango, “ anang batang babae na lumupasay sa tabi ng nakahigang kalaro. “Paglaki ko raw ay saka na ako magpapabango, sabi ng nanay ko.” <br><br>“Teka nga pala, narinig mo ba ang tunog sa dibdib ko?” usisa ng batang lalaki. <br><br>“Oo … ano kaya ang ibig sabihin niyon?” <br><br>Nagkatinginan ang dalawa at ang lalaki ang unang nagbawi ng tingin. “Malay ko … tena na nga.” <br><br>Bumangon ang batang lalaki, pinagpag ang buhanging dumikit sa kanyang bisig at sa kanyang pantalon at nagsimula nang lumakad. Sinabayan ito ng batang babae at habang isinasalisod nila ang kanilang mga paa sa buhanginan habang lumalakad, nakatanaw sila sa paglubog na araw. <br><br>“Ang ganda, ano” naibulalas ng batang lalaki. “Parang may pintang dugo ang langit.” <br><br>“Oo nga, ano? Bakit kaya kulay dugo ang araw kapag palubog na?” sagot naman ng batang babae. <br><br>Hindi sumagot ang batang lalaki. Nakatanaw ito sa mapulang latay ng liwanag ng araw sa kanluran. <br><br> <br><br>Puring-puri ang dalawang bata ng kanilang mga magulang at ng kanilang mga kanayon. At kinaiinggitan naman sila ng ibang mga batang hindi nagkaroon ng pagkakataong makihalubilo sa kanila. <br><br>“Siguro, paglaki ng mga batang ‘yan… silang dalawa ang magkakapangasawahan.” <br><br>Narinig ng dalawang bata ang salitang iyon at sila’y nagtataka. Hindi nila madalumat ang kaugnayan ng kanilang pagiging magkalaro sa isang hula sa hinaharap. Higit pang nakakaabala sa kanilang isip ang sinasabi ng kanilang mga kaklase na silang dalawa’y parang tuko - magkakapit. <br><br>At minsan nga ay napalaban ng suntukan ang batang lalaki. Isang batang lalaking malaki sa kanya ang isang araw na pauwi na sila ay humarang sa kanilang dinaraanan at sila’y tinudyo nang tinudyo. <br><br>“Kapit-tuko! Kapit-tuko!” <br><br>Umiyak ang batang babae. Napoot ang batang lalaki. Ibinalibag nito sa paanan ng nanunudyong batang lalaki ang bitbit na mga aklat. Sinugod nito ang kalaban. Nagpagulong-gulong sila sa matigas na lupa, nagkadugo-dugo ang kanilang ilong, nagkalapak-lapak ang kanilang damit, hanggang sa dumating ang guro at sila’y inawat at sila’y pinabalik sa silid-aralan at pinadapa sa magkatabing “desk” at tumanggap sila ng tigatlong matinding palo sa puwit. <br><br>Pagkaraan ng pangyayaring iyon, napag-usapan ng dalawang bata ang bansag sa kanila. At sila’y nag-isip, na lalo lamang nilang ikinalunod sa kanilang kawalang-malay. <br><br> <br><br>Namulaklak ang mga mangga, namunga, nalaglag ang mga bugnoy, dumating ang mamamakyaw at sa loob ng ilang araw, nasaid sa bunga ang mga sanga. Namulaklak din ang mga santol at iyon ay tinanaw ng dalawang bata sa pagkakahiga nila sa damuhan at sila ang unang sumungkit sa mga unang hinog. Nangalaglag ang mga dahon ng sinigwelas, namulaklak at dumaan ang mahabang tag-araw, at ang damuhan ay natuyo at ang kanilang naging tagpuan ay ang dalampasigan at madalas man sila roon ay hindi nila masagut-sagot ang bugtong kung bakit kulay dugo ang silahis ng araw kung dapit- hapon. At sa wakas ay namunga ang sinigwelas, mga luntiang bubot na pinitas nila ang ilan at pagkaraang isawsaw sa asin ay kanilang tinikman at sila’y naasiman at idinalangin nila ang maagang pag-ulan – sapagkat sabi ng kanilang lola’y madaling bibintog at mahihinog ang bunga ng sinigwelas kapag naulanan. Sila’y naniwala at hinintay nila ang ulan, at nang pumatak iyon nang kalagitnaan ng Mayo, silang dalawa’y naghubad, naligo sa ulan, naghabulan sa looban at nayapakan nila ang mga tuyong damo, na waring bangkay ng isang panahong hinahalinhanan ngayon. Pagkaraan pa ng ilang araw, nadungawan nilang hinog na nga ang sinigwelas . Nagmamadali silang nanaog at ang batang lalaki’y umakyat sa puno at ang batang babae naman ay naghanap ng sungkit. <br><br>At ang pamumulaklak at pamumunga ng mangga, santol at sinigwelas at ng iba pang punongkahoy o halaman sa loobang iyon ay nagpatuloy. Ang damuhan ay natuyo at muling sinibulan ng bagong supling: ang araw ay lumubog at sumikat at hindi pa rin nagbabago ang kulay ng silahis niyon kung dapit - hapon. <br><br>Ang paaralan sa nayon ay malapit nang magpinid; ang guro ay naghanda na ng isang palatuntunan; ang mga magulang ay walang pinag-uusapan kundi ang katalinuhan ng kanilang mga anak. <br><br> <br><br>Nang dumating ang pasukan, ang batang lalaki at ang batang babae ay sakay ng kalesa patungo sa bayan. Doon sila mag-aaral ng haiskul. Ngunit iba na ang kanilang ayos. Ang batang lalaki’y hindi na nakapantalong maikli - putot: siya’y nakalargo na at pantay na ang hati ng kanyang buhok na nangingintab sa pahid ng pomada. Samantala, ang batang babae ay may laso sa buhok, na nakatirintas at ang kanyang suot na damit ay lampas tuhod at hindi nakikita ng batang lalaki ang alak-alakan nito. <br><br>Dito dumaan sa kanilang buhay ang isang pagbabago, na hindi nila napigil at siyang nagbukas sa kanila upang masaklaw ng tingin ang paraisong kanilang kinaroroonan. <br><br>Sa paglawak ng kanilang daigdig, ang batang lalaki’y hindi na sa batang babae lamang nakikipaglaro – siya’y nakahalubilo na rin ng maraming batang lalaking pumapasok sa nagagapok nang gusaling iyon ng paaralan. Nakikipagharutan siya sa mga ito, nakikipagbuno, nakikipagsuntukan – at higit sa lahat, nakikipagtuklasan ng lihim sa isa’t isa. Isang araw, sa likod ng paaralan, isang pangkat ng batang lalaki ang nakapabilog sa isang batang lalaki at nakita niya ang isang bagay na natuklasan niyang kailangang mangyari sa kanya. <br><br>Umuwi siyang parang tulala nang hapong iyon at kinagabihan ay hindi siya nag-aral. Naupo siya sa baitang ng kanilang hagdan at nag-isip hanggang sa makita siya roon ng kanyang ama. <br><br>Inusisa niya sa ama ang kanyang natuklasan sa paaralan at itinanong niya rito kung bakit kailangang gawin pa iyon. <br><br>Napatawa ang kanyang ama. Tinapik siya nito sa balikat. <br><br>“Kailangan ‘yon upang ikaw ay maging ganap na lalaki! “ sagot ng kanyang ama. <br><br>Natingala lamang niya ito at ang pamimilog ng kanyang mga mata’y naghiwatig ng pagkakaroon ng lamat sa kanyang kawalang malay. <br><br>”Hayaan mo … “dugtong ng kanyang ama. “Isang araw, isasama kita kay Ba Aryo. Maging matapang ka lamang sana … “<br><br>Ibig niyang ipagtapat iyon sa batang babae, ngunit aywan niya kung bakit nahihiya siya. Ngayon lamang iyon. Kaya’t kahit patuloy pa rin silang nagtutungo sa dalampasigan tuwing wala silang pasok, ang alalahanin ukol doon ay nakabawas sa sigla ng batang lalaki. <br><br>At isang araw, Sabado ng umaga, isinama siya ng kanyang ama sa bahay ni Ba Aryo sa tabi ng ilog. Ngumata siya ng dahon ng bayabas, pumikit siya at pagkaraan ng iba pang ginawa, siya’y itinaboy ni Ba Aryo upang maligo sa ilog. <br><br>“Ang damuho … pagkalaki-laki’y parang hindi lalaki.” <br><br>Ang narinig niyang iyon kay Ba Aryo, kabuntot ng malutong na halakhak ng kanyang ama ay natanim sa kanyang isip at patuloy na nagpalaki sa lamat sa kanyang kawalang malay. <br><br> <br><br>Kasunod ng pangyayaring iyon, aywan niya kung bakit iba na ang kanyang pakiramdam. Gayong magaling na ang sugat na nilikha isang umaga sa harapan ng bahay ni Ba Aryo, hindi pa rin nagbabalik ang kanyang sigla. Natitigilan siya kung nakikipaglaro sa batang babae. Nangingimi siyang tumabi rito kung ito’y nakahiga sa damuhan o sa dalampasigan. Hanggang isang araw ay napansin niyang mapupula ang mga mata ng batang babae nang dumating ito sa isang dapit - hapon sa tabing-dagat. <br><br>“Bakit?” usisa niya. <br><br>“Wa – wala … wala!” <br><br>Nag-isip ang batang lalaki. Naisaloob niyang baka ang kawalang sigla niya sa pakikkipaglaro rito ang dahilan. Tinudyo niya ang batang babae, kiniliti, napahabol dito … hanggang sa mahawa ito at sila’y naghabulan sa buhanginan. Sumisigaw sila sa katuwaan hanggang sa manigas ang kanilang mga binti at kinakailangang humiga naman sila sa buhanginan. Humagikgik pa sila nang mapatong ang kamay ng batang lalaki sa kanyang dibdib at nadama niyang lalong malakas ang pintig doon. <br><br>“Tingnan mo … pakinggan mo ang tunog sa dibdib ko,” anyaya ng batang lalaki. <br><br>Ngunit hindi kumilos sa pagkakahiga ang batang babae. Nakatitig lamang ito sa maaliwalas nang mukha ng langit. Nagtaka ang batang lalaki. Bumangon ito at tinunghan ang nakahigang kalaro. Nangingilid ang luha sa mga mata nito. <br><br>“Bakit?” <br><br>Saka lamang tumigin ang batang babae sa batang lalaki. At ito’y umiyak at ang luhang tumulo sa pisngi’y pinahid ng palad na iyong ipinatong sa buhanginan ay pinaniktan ng buhangin. <br><br>“ Hindi na pala tayo maaaring maglaro… ng tulad ng dati,” anang batang babae sa basag na tinig. <br><br>“Hindi na?” Parang sasabog sa kawalang-malay ang katauhan ng batang lalaki. <br><br>“Malalaki na raw tayo … malalaki nang tao. Hindi raw maglalaon, tayo’y magiging dalaga … at binata.” <br><br>“Sinabi ‘yon ng Nanay mo?” <br><br>“Oo, sinabi niya … na hindi na tayo maaaring maghabulan, o kaya’y umakyat sa punongkahoy o kaya’y pagabi sa tabing dagat,” sabi pa ng batang babae. <br><br>“Kanina sinabi sa’yo … ng Nanay mo?” <br><br>Tumango ang batang babae “Ngayon daw … hindi na tayo bata. Ako raw ay dalagita na … at ikaw raw ay binatilyo!” <br><br>At waring ang batang lalaki’y nagising, napagmasdan niya ang kanyang mga bisig, ang kanyang katawan at sa harap ng kanyang kalaro ay naunawaan niyang totoo ang sinabi nito. <br><br>“Ayaw ka na palang papuntahin dito’y … bakit narito ka pa … gabi na!? <br><br>Nagbangon ang kanyang kalaro. Humarap sa kanya. Palubog na noon ang araw at mapula ang silahis niyon sa langit. Ang mukha ng dalawa ay animo mula sa malayo at ang pagkakahawak nila sa bisig ng isa’t isa ay parang isang pagpapatunay ng tibay ng tanikalang bumibidbid sa kanilang katauhan. <br><br> <br><br>Hindi na nga sila mga bata. Siya’y dalagita na. Siya naman at binatilyo na. Ang pagbabagong iyon ang nagpapaunawa sa kanilang may tumataas nang dingding sa pagitan nila. <br><br>Nagkita pa rin sila sa looban, ngunit hindi nga lamang tulad ng dating nagtatagal ang kanilang pag-uusap. Ngayon, parang laging may nakatingin sa kanilang mga matang nagbabawal. Sa looban, ang kanilang mga magulang; sa paaralran, ang kanilang guro. At ang kanilang tawa tulo’y ay hindi na matunog; ang hiyaw ng dalagita ay hindi na matinis, malayo sa hiyaw nito noong araw; ang kanilang pag-uusap ay hindi na malaya at pumipili na sila ng mga salitang kanilang gagamitin. <br><br>At buwan-buwan, ang dalagita ay may kapirasong damit na itinatago sa ilalim ng kanyang katre at kapag tapos na sa paglalaba ang kanyang ina ay palihim niyang lalabhan sa silong at ikukula sa kubling bahagi ng likod bahay. <br><br>Minsan ay natutop siya ng kanyang ina sa paglalaba sa silong at sinabi nito sa kanya: Hindi mo na kailangang dito pa labhan ‘yan… <br><br> <br><br>Nagtapos sila ng haiskul. Nagkamay sila pagkaraang maabot ang kani-kanilang diploma. At nang magsayawan nang gabing iyon, magkatambal sila. Gayong hindi naman sila nahapo, ang tibok sa kanyang dibdib ay mabilis at malakas at ngayon ay hindi maungkat iyon ng binatilyo. Nagsayaw sila, nag-usap ang kanilang mga mata ngunit ang kanilang mga labi’y tikom at kung gumagalaw man upang pawiin ang panunuyo o paglalamat niyon. <br><br>At hindi nila alam na ang tibok ng pusong iyon ay isa pang pangyayaring nagpalaki sa lamat a kanilang kawalang - malay. <br><br> <br><br>Maliwanag ang naririnig na salita ng dalagita: Kung gusto mong makatapos ng karera, huwag muna kayong magkita ni Ariel. Naunawan niya ang ibig sabihin niyon, nguni’t ang pagtutol ay hindi niya maluom sa kanyang kalooban. <br><br>“Pero, Inay … Kaibigan ko si Ariel.” May himagsik sa kanyang tinig. <br><br>“Kahit na … kayo’y dalaga at binata na. Alam mo na siguro ang ibig kong sabihin. “ May langkap na tigas ang sagot na iyon. <br><br>Alam niya ang kahulugan niyon: Masama? Parang pait iyong umuukit ng kung anong bagay sa kanyang isip. At saglit iyong inagaw ng tinig ng kanyang ama. <br><br>“Ibig kong magdoktora ka, kaya kalimutan mo muna ang mga lalaki!” <br><br>At ang pait na may iniuukit sa kanyang isip ay parang pandalas na pinukpok at ang kanyang katauhan ay nayanig at ang tunog ng pagpukpok ay nag-aalingawngaw ng : Lalaki! Lalaki! Hindi siya nakatagal sa harap ng kanyang mga magulang. Nakatiim ang mga labing pumasok siya sa kanyang silid. <br><br>“Ayaw nila … ng Inay, ng Itay … masama raw,” at ang mga labi niya’y nangatal, kasabay ng luhang umahon a kanyang mga mata. <br><br> <br><br>Iyon lamang at minsang dalawin siya ng binata sa dormitoryo, natuklasan nila sa isa’t isa na mataas na ang dingding sa kanilang pagitan. Matatag iyon, makapal, at waring hindi nila maibubuwal. <br><br>“Huwag na muna tayong magkita, Ariel,” sabi niya sa binata. Napatitig sa kanya si Ariel at nakita niya ang pamamantal ng noo nito – at pagtataka sa damdaming unti-unting nasasaktan. <br><br>“Ba-bakit … dati naman tayong …” <br><br>At si Ariel ang kanyang kababata ay lumisang larawan ng isang bilanggong hindi nakaigpaw sa isang mataas na pader. <br><br> <br><br>Minsan, ang binata ay umuwi sa lalawigan. Mapanglaw ang kanyang mukha at napuna agad iyon ng kanyang ama. <br><br>“Bakit?” <br><br>“Ayaw nang makipagkita sa akin si Cleofe,” <br><br>Nagtawa ang kanyang ama, tulad ng kaugalian nito tuwing may ilalapit siyang suliranin. <br><br>“Walang kuwenta ‘yon. Makita mo, kapag tapos na si Cleofe ay magkakalapit kayong muli. Hindi mo ba alam … na gustung-gusto ng kanyang mga magulang na maging doktora siya? <br><br>Pagsigaw ang alingawngaw ng kanyang tinig sa kanyang isip. <br><br>“At habang nagdodoktora siya ay masamang kami’y magkita?” <br><br>“Tama ka! “ maagap na pakli ng kanyang ama. “Hindi mo ba alam na kapag malapit ka sa babae ay malapit ka rin sa tukso! “<br><br>“Tukso! Tukso! Parang matalim na kutsilyong isinaksak sa kanyang utak ang katagang iyon. Mahapdi, Makirot. Parang binibiyak ang kanyang ulo. <br><br>Napapikit siya. Nagunita niya ang luntiang damuhan sa looban ang malamig na buhanginan kung hapon, ang mapulang silahis ng araw na parang dugo. <br><br> <br><br>At ang dalawa’y hindi nagkita, gayong nasa isang lungsod na maliit at maglakad ka lamang sa mga lansangan ay hindi ka mawawalan ng makakasalubong na kakilala. Mangyari’y iniiwasan nila ang magkita, mangyari’y sinisikil nila ang paglago ng halaman sa kanilang katauhan na pinag-uugat at pinapag-usbong ng mga araw sa luntiang damuhan sa looban at malamig na buhangin sa dalampasigan kung dapit - hapon. Hindi sila nagkita, sapagkat inihasik sa kanilang isip na ang pagkikita nila ay masama, tukso. At sa kanilang bagong daigdig ng aklat, ng mataas na gusali ng malayong kabataan sa kapaligiran, ang isiping iyon ay parang tabak na nakabitin sa kanilang ulo o kaya’y tulad din ng isang mansanas na bibitin - bitin sa nakayungyong na sanga ng punongkahoy. <br><br>Hindi sila nagkita sa loob ng mahaba ring panahon, mga buwan at sana’y mga taon kung nakatiis sila - kung tuluyang nasikil nila ang halamang patuloy sa pagbabago sa kanilang katauhan. <br><br> <br><br>Hindi nga sila nakatiis - isang araw na hindi sinasadya’y nagkasalubong sila sa pamimili ng kagamitan. Kapwa sila napahinto sa paglakad at nabangga na sila ng mga tao sa bangketa ay hindi pa rin sila makakilos. Ang binata ay naglakas loob at binati niya ang dalaga. <br><br>Hindi nakasagot ang dalaga. Nakatitig lamang siya sa mukha ng binata at nang anyayahan siya nitong magpalamig sila sa isang kanugnog na restaurant ay napasunod lamang siya, napatangay sa agos ng kanyang damdamin. At sa harap ng kanilang hininging pagkain, sila’y nagkatitigan at sila’y nakalimot at akala nila’y nasa luntiang damuhan sila sa looban sa lalawigan, nakahiga at nakabaling sa isa’t isa. <br><br> <br><br>At sila’y nagkita sa Luneta, hindi lamang minsan kundi sa maraming pagkikita, marami-marami, at ang kanilang sikil na damdamin ay lumaya at sa unang pagkakataon, pagkaraan ng ilang buwan sila’y lumigaya. <br><br>Ngunit ang inihasik na binhi ng pagkakilala sa masama at sa mabuti sa kanilang isip ay sumibol na at nagpapaunawa sa kanilang ang ginagawang iyon ay masama. Nguni’t sila’y naghihimagsik. <br><br> <br><br>Malinaw ang sinabi sa sulat: sa pook pa namang iyon, sa lahat ng pook na dapat mong pakaiwasan - doon kayo nakita. Hindi na sana malubha kung nagkita lamang kayo ngunit nakita kayong magkahawak - kamay … sa karamihan ng tao sa paligid. Hindi kayo nahiya. <br><br>Hindi na ipinagpatuloy ng dalaga ang pagbasa sa liham. Nagbabanta ang mga sumusunod pang talata: luluwas ang ama mo kapag hindi mo itinigil ang kabaliwang iyan. <br><br>… ipinaaabot dito ng mga magulang ni Cleofe ang ginawa ninyo. Hiyang-hiya kami ng iyong ama. Ibig naming makatapos ka … at ibig naming ipaalalang muli sa iyo na ang babae ay tukso … tukso! <br><br>Kaya ibig niyang umalis sa silid na iyon upang hindi marinig ang alingawngaw ng katagang iyon: tukso – tukso – tukso! <br><br> <br><br>Sinabi ng dalaga: hindi na ngayon tayo maaaring magkita. Sinabi ng binata: magkikita tayo, magtatago tayo … ililihim natin sa kanila ang lahat. <br><br>At sila nga ay nagkita, sa mga pook na hindi sana nila dapat pagkitaan, ngunit doon sila itinaboy ng kanilang paghihimagsik, ng takot na matutop, at ng pangangailangan. <br><br>Sa mga pook na iyon pilit nilang iginupo ang dingding na ipinagitan sa kanila. At sa palagay nila sila ay nagtagumpay. Naalis ang hadlang. Ngunit sa kanilang utak, nagsusumiksik at nanunumbat ang alingawngaw ng pagbabawal: lumalarawan ang nananalim na tingin! Masama … tukso! <br><br> <br><br>At ngayon, ang kanilang paraiso ay hindi na ang malawak na looban, o kaya’y ang dalampasigang malamig kung dapit - hapong ang silahis ng araw ay mapulang parang dugo. Ang daigdig nila ngayon ay makitid, sulok-sulok, malamig din ngunit hinahamig ng init ng kanilang lumayang mga katawan. <br><br> <br><br>Maligaya sila sa kanilang daigdig, Maligaya sila sa kanilang bagong paraiso. Hanggang isang araw ay kumulog, dumagundong ang kalawakan at nangagulat ang mga tao sa lansangan; pamaya-maya, pumatak ang ulan, na ang pasimulang madalang ay naging masinsin. <br><br>Ang dalaga ay dumungaw sa bintana – masama ang kanyang pakiramdam. May kung anong nakatatakot na bagay sa kanyang katawan na ibig niyang ilabas, na ibig niyang itapon. At iyon ay umakyat sa kanyang lalamunan. <br><br>Humawak siya sa palababahan ng bintana. Tumingala siya upang pawiin ang pagsama ng kanyang pakiramdam. Natanaw niyang maitim ang langit at naisip niyang magtatagal ang ulan. Tumungo siya at nakita niyang nalinis ng tubig ang bangketa at kasabay ng kanyang pagtungo, parang isinikad na pataas sa lalamunan ang kanyang bituka at siya’y napanganga at siya’y napapikit at siya’y napaluha at paghigpit ng kanyang hawak sa palababahan ng bintana ay napaduwal siya … at ang lumabas sa kanyang bibig ay tumulo sa bangketa at sandaling kumalat doon at pagkaraa’y nilinis ng patak ng ulan, inanod ng nilikhang mumunting agos sa gilid ng daan. <br><br>At ang dalaga’y napabulalas ng iyak.<a href="Sanggunian.html#33"class="text ep lnk num"><sup>[33]</sup></a></span>
				</p>
				
				<p id="epiko_6">
					<span class="title pam_b">Tata Selo</span><br>
					<span class="text pam_d">ni Rogelio Sukat</span><br><br><br>
					<span class="text ep">Maliit lamang sa simula ang kulumpon ng taong nasa bakuran ng munisipyo, ngunit nang tumaas ang araw, at kumalat na ang balitang tinaga at napatay si Kabesang Tano, ay napuno na ang bakuran ng bahay-pamahalaan. <br><br>Naggitgitan ang mga tao, nagsiksikan, nagtutulakan, bawat isa’y naghahangad makalapit sa istaked.<br><br>“Totoo ba, Tata Selo?” <br><br>“Binabawi niya ang aking saka kaya tinaga ko siya.” <br><br>Nasa loob ng istaked si Tata Selo. Mahigpit na nakahawak sa rehas. May nakaalsang putok sa noo. Nakasungaw ang luha sa malabo at tila lagi nang may inaaninaw na mata. Kupas ang gris niyang suot, may mga tagpi na ang siko at paypay. Ang kutod niyang yari sa matibay na supot ng asin ay may bahid ng natuyong putik. Nasa harap niya at kausap ang isang magbubukid, ang kanyang kahangga, na isa sa nakalusot sa mga pulis na sumasawata sa nagkakaguluhang tao. <br><br>“Hindi ko ho mapaniwalaan, Tata Selo,” umiling na wika ng kanyang kahangga, “talagang hindi ko mapaniwalaan.” <br><brHinaplus-haplos ni Tata Selo ang ga-dali at natuyuan na ng dugong putok sa noo. Sa kanyang harapan, di-kalayuan sa istaked, ipinagtutulakan ng mga pulis ang mga taong ibig makakita sa kanya. Mainit ang sikat ng araw na tumatama sa mga ito, walang humihihip na hangin at sa kanilang ulunan ay nakalutang ang nasasalisod na alikabok. <br><br>“Bakit niya babawiin ang aking saka?” tanong ni Tata Selo. “Dinaya ko na ba siya sa partihan? Tinuso ko na ba siya? Siya ang may-ari ng lupa at kasama lang niya ako. Hindi ba’t kaya maraming nagagalit sa akin ay dahil sa ayaw kong magpamigay ng kahit isang pinangko kung anihan?” <br><br>Hindi pa rin umaalis sa harap ng istaked si Tata Selo. Nakahawak pa rin siya sa rehas. Nakatingin siya sa labas ngunit wala siyang sino mang tinitingnan. <br><br>“Hindi mo na sana tinaga si kabesa,” anang binatang anak ng pinakamayamang propitaryo sa San Roque, na tila isang magilas na pinunong-bayang malayang nakalalakad sa pagitan ng maraming tao at ng istaked. Mataas ito, maputi, nakasalaming may kulay at nakapamaywang habang naninigarilyo. <br><br>“Binabawi po niya ang aking saka,” sumbong ni Tata Selo. “Saan pa po ako pupunta kung wala na akong saka?” <br><br>Kumumpas ang binatang mayaman. “Hindi katwiran iyan para tagain mo ang kabesa. Ari niya ang lupang sinasaka mo. Kung gusto ka niyang paalisin, mapaaalis ka niya anumang oras.” <br><br>Halos lumabas ang mukha ni Tata Selo sa rehas. <br><br>“Ako po’y hindi ninyo nauunawaan,” nakatingala at nagpipilit ngumiting wika niya sa binatang nagtapon ng sigarilyo at mariing tinakpan pagkatapos. “Alam po ba ninyong dating amin ang lupang iyon? Naisangla lamang po nang magkasakit ang aking asawa, naembargo lamang po ng kabesa. Pangarap ko pong bawiin ang lupang iyon, kaya nga po hindi nagbibigay ng kahit isang pinangko kung anihan. Kung hindi ko na naman po mababawi, masaka ko man lamang po. Nakikiusap po ako sa kabesa kangina, “Kung maari akong paalisin. Kaya ko pa pong magsaka, ‘Besa. Totoo pong ako’y matanda na, ngunit ako po nama’y malakas pa.’ Ngunit... Ay! tinungkod po niya ako nang tinungkod, tingnan po n’yong putok sa aking noo, tingnan po n’yo.” <br><br>Dumukot ng sigarilyo ang binata. Nagsindi ito at pagkaraa’y tinalikuran si Tata Selo at lumapit sa isang pulis. <br><br>“Pa’no po ba’ng nangyari, Tata Selo?” <br><br>Sa pagkakahawak sa rehas, napabaling si Tata Selo. Nakita niya ang isang batang magbubukid na na nakalapit sa istaked. Nangiti si Tata Selo. Narito ang isang magbubukid, o anak-magbubukid, na maniniwala sa kanya. Nakataas ang malapad na sumbrerong balanggot ng bata. Nangungulintab ito, ang mga bisig at binti ay may halas. May sukbit itong lilik. <br><br>“Pinutahan niya ako sa aking saka, amang,” paliwanag ni Tata Selo. “Doon ba sa may sangka. Pinaalis sa aking saka, ang wika’y tinungkod ako, amang. Nakikiusap ako, sapagkat kung mawawalan ako ng saka ay saan pa ako pupunta?” <br><br>“Wala na nga kayong mapupuntahan, Tata Selo.” <br><br>Gumapang ang luha sa pisngi ni Tata Selo. Tahimik na nakatingin sa kanya ang bata. <br><br>“Patay po ba?” <br><br>Namuti ang mga kamao ni Tata Selo sa pagkakahawak sa rehas. Napadukmo siya sa balikat. <br><br>“Pa’no pa niyan si Saling?” muling tanong ng bata. Tinutukoy nito ang maglalabimpitong taong anak ni Tata Selo na ulila na sa ina. Katulong ito kina Kabesang Tano at kamakalawa lamang umuwi kay Tata Selo. Ginagawang reyna sa pista ng mga magbubukid si Saling nang nakaraang taon, hindi lamang pumayag si Tata Selo. “Pa’no po niyan si Saling?” <br><br>Lalong humigpit ang pagkakahawak ni Tata Selo sa rehas. <br><br>Hindi pa nakakausap ng alkalde si Tata Selo. Mag-aalas-onse na nang dumating ito, kasama ang hepe ng mga pulis. Galing sila sa bahay ng kabesa. Abut-abot ang busina ng diyip na kinasasakyan ng dalawa upang mahawi ang hanggang noo’y di pa nag-aalisang tao. <br><br>Tumigil ang diyip sa di-kalayaun sa istaked. <br><br>“Patay po ba? Saan po ang taga?” <br><br>Naggitgitan at nagsiksikan ang mga pinagpapawisang tao. Itinaas ng may-katabang alkalde ang dalawang kamay upang payapain ang pagkakaingay. Nanulak ang malaking hepe. <br><br>“Saan po tinamaan?” <br><br>“Sa bibig.” Ipinasok ng alkalde ang kanang palad sa bibig, hinugot iyon at mariing inihagod hanggang sa kanang punong tainga. “Lagas ang ngipin.” <br><br>“Lintik na matanda!” <br><br>Nagkagulo ang mga tao. Nagsigawan, nagsiksikan, naggitgitan, nagtulakan. Nanghataw na ng batuta ang mga pulis. Ipinasiya ng alkalde na ipalabas ng istaked si Tata Selo at dalhin sa kanyang tanggapan. Dalawang pulis ang kumuha kay Tata Selo sa istaked. <br><br>“Mabibilanggo ka niyan,” anang alkalde pagpasok ni Tata Selo sa kanyang tanggapan. <br><br>Pinaupo ng alkalde ang namumutlang si Tata Selo. Umupo si Tata Selo sa silyang nasa harap ng mesa. Nanginginig ang kamay ni Tata Selo nang ipatong niya iyon sa nasasalaminang mesa. <br><br>“Pa’no nga ba’ng nangyari?” kunot-noo at galit na tanong ng alkalde. <br><br>Matagal bago nakasagot si Tata Selo. <br><br>“Binabawi po niya ang aking saka, Presidente,” wika ni Tata Selo. “Ayaw ko pong umalis doon. Dati pong amin ang lupang iyon, amin po, naisangla lamang po at naembargo.” <br><br>“Alam ko na iyan,” kumukumpas at umiiling na putol ng nagbubugnot na alkalde. <br><br>Lumunok si Tata Selo. Nang muli siyang tumingin sa presidente, may nakasungaw na luha sa kanyang malalabo at tila lagi nang may inaaninaw na mata. <br><br>“Ako po naman, Presidente, ay malakas pa,” wika ni Tata Selo. “Kaya ko pa pong magsaka. Makatwiran po bang paalisin ako? Malakas pa po naman ako, Presidente, malakas pa po.” <br><br>“Saan mo tinaga ang kabesa?” <br><br>Matagal bago nakasagot si Tata Selo. <br><br>“Nasa may sangka po ako nang dumating ang kabesa. Nagtatapal po ako ng pitas sa pilapil. Alam ko pong pinanood ako ng kabesa, kung kaya po naman pinagbuti ko ang paggawa, para malaman niyang ako po’y talagang malakas pa, na kaya ko pa pong magsaka. Walang anu-ano po, tinawag niya ako at ako po’y lumapit, sinabi niyang makaalis na ako sa aking saka sapagkat iba na ang magsasaka.” <br><br>“Bakit po naman, “Besa?” tanong ko po. Ang wika’y umalis na lang daw po ako. ‘Bakit po naman, ‘Besa?’ tanong ko po uli, ‘malakas pa po naman ako, a.’ Nilapitan po niya ako nang tinungkod.” <br><br>”Tinaga mo na n’on,” anang nakamatyag na hepe. <br><br>Tahimik sa tanggapan ng alkalde. Lahat ng tingin – may mga eskribiyente pang nakapasok doon – ay nakatuon kay Tata Selo. Nakauyko si Tata Selo at gagalaw-galaw ang tila mamad na daliri sa ibabaw ng maruming kutod. Sa pagkakatapak sa makintab na sahig, hindi mapalagay ang kanyang may putik, maalikabok at luyang paa. <br><br>“Ang inyong anak, na kina Kasesa raw?” usisa ng alkalde. <br><br>Hindi sumagot si Tata Selo. <br><br>“Tinatanong ka,” anang hepe. <br><br>Lumunok si Tata Selo. <br><br>“Umuwi na po si Saling, Presidente.” <br><br>“Kailan?” <br><br>“Kamakalawa po ng umaga.” <br><br>“Di ba’t kinatatulong siya ro’n?” <br><br>“Tatlong buwan na po.” <br><br>“Bakit siya umuwi?” <br><br>Dahan-dahang umangat ang mukha ni Tata Selo. Naiyak na napayuko siya. <br><br>“May sakit po siya?” <br><br>Nang sumapit ang alas-dose – inihudyat iyon ng sunud-sunod na pagtugtog ng kampana sa simbahan na katapat lamang ng munisipyo – ay umalis ang alkalde upang manghalian. Naiwan si Tata Selo, kasama ang hepe at dalawang pulis. <br><br>“Napatay mo pala ang kabesa,” anang malaking lalaking hepe. Lumapit ito kay Tata Selo na nakayuko at din pa tumitinag sa upuan. <br><br>“Binabawi po niya ang aking saka,” katwiran ni Tata Selo. <br><br>Sinapok ng hepe si Tata Selo. Sa lapag, halos mangudngod si Tata Selo. <br><br>“Tinungkod po niya ako nang tinungkod,” nakatingala, umiiyak at kumikinig ang labing katwiran ni Tata Selo. <br><br>Itinayo ng hepe si Tata Selo. Kinadyot ng hepe si Tata Selo sa sikmura. Sa sahig, napaluhod si Tata Selo, nakakapit sa umipormeng kaki ng hepe. <br><br>“Tinungkod po niya ako nang tinungkod...Ay! tinungkod po niya ako nang tinungkod...” <br><br>Sa may pinto ng tanggapan, naaawang nakatingin ang dalawang pulis. <br><br>“Si Kabesa kasi ang nagrekomenda kat Tsip, e,” sinasabi ng isa nang si Tata Selo ay tila damit na nalaglag sa pagkakasabit nang muling pagmalupitan ng hepe. <br><br>Mapula ang sumikat na araw kinabukasan. Sa bakuran ng munisipyo, nagkalat ang papel na naiwan nang nagdaang araw. Hindi pa namamatay ang alikabok, gayong sa pagdating ng uwang iyo’y dapat nang nag-uulan. Kung may humihihip na hangin, may mumunting ipu-ipong nagkakalat ng mga papel sa itaas. <br><br>“Dadalhin ka siguro sa kabesera,” anang bagong paligo at bagong bihis na alkalde sa matandang nasa loob ng istaked. “Doon ka siguro ikukulong.” <br><br>Wala ni papag sa loob ng istaked at sa maruing sementadong lapag nakasalampak si Tata Selo. Sa paligid niya’y may natutuyong tamak-tamak na tubig. Nakaunat ang kanyang maiitim at hinahalas na paa at nakatukod ang kanyang tila walang butong mga kamay. Nakakiling, nakasandal siya sa steel matting na siyang panlikurang dingding ng istaked. Sa malapit sa kanyang kamay, hindi nagagalaw ang sartin ng maiitim na kape at isang losang kanin. Nilalangaw iyon. <br><br>“Habang-buhay siguro ang ibibigay sa iyo,” patuloy ng alkalde. Nagsindi ng tabako at lumapit sa istaked. Makintab ang sapatos ng alkalde. <br><br>“Patayon na rin ninyo ako, Presidente.” Paos at bahagya nang marinig ang rehas nguni’t pinagkiskis niya ang mga palad at tiningnan kung may alikabok iyon. Nang tingnan niya si Tata Selo, nakita niyang lalo nang nakiling ito. <br><br>May mga tao na namang dumarating sa munisipyo. Kakaunti iyon kaysa kahapon. Nakapasok ang mga iyon sa bakuran ng munisipyo, ngunit may kasunod na pulis. Kakaunti ang magbubukid sabagong langkay na dumating at titingin kay Tata Selo. Karamihan ay mga taga-poblacion. Hanggang noon, bawat isa’y nagtataka, hindi makapaniwala, gayong kalat na ang balitang ililibing kinahapunan ang kabesa. Nagtataka at hindi nakapaniwalang nakatingin sila kay Tata Selo na tila isang di pangkaraniwang hayop na itinatanghal. <br><br>Ang araw, katulad kahapon, ay mainit na naman. Nang magdakong alas-dos, dumating ang anak ni Tata Selo. Pagkakita sa lugmok na ama, mahigpit itong napahawak sa rehas at malakas na humagulgol. <br><br>Nalaman ng alkalde na dumating si Saling at ito’y ipinatawag sa kanyang tanggapan. Di nagtagal at si Tata Selo naman ang ipinakaon. Dalawang pulis ang umaalalay kay Tata Selo. Nabubuwal sa paglakad si Tata Selo. Nakita niya ang babaing nakaupo sa harap ng mesa ng presidente. <br><br>Nagyakap ang mag-ama pagkakita. <br><br>“Hindi ka na sana naparito, Saling” wika ni Tata Selo na napaluhod. “May sakit ka Saling, may sakit ka!? <br><br>Tila tulala ang anak ni Tata Selo habang kalong ang ama. Nakalugay ang walang kintab niyang buhok, ang damit na suot ay tila yaong suot pa nang nagdaang dalawang araw. Matigas ang kanyang namumutlang mukha. Pinaglilipat-lipat niya ang tingin mula sa nakaupong alkalde hanggang sa mga nakatinging pulis. <br><br>“Umuwi ka na, Saling,” hiling ni Tata Selo. “Bayaan mo na...bayaan mo na. Umuwi ka na, anak. Huwag ka nang magsasabi...” <br><br>“Kinabog kagabi,” wika ng isang magbubukid. “Binalutan ng basang sako, hindi nga halata.” <br><br>“Ang anak, dumating daw?” <br><br>“Naki-mayor.” <br><br>Sa isang sulok ng istaked iniupo ng dalawang pulis si Tata Selo. Napasubsob si Tata Selo pagakaraang siya’y maiupo. Ngunit nang marinig niyang muling ipinapakaw ang pintong bakal ng istaked, humihilahod na ginapang niya ang rehas, mahigpit na humawak doon at habang nakadapa’y ilang sandali ring iyo’y tila huhutukin. Tinawag niya ang mga pulis ngunit paos siya at malayo na ang mga pulis. Nakalabas ang kanang kamay sa rehas, bumagsak ang kanyang mukha sa sementadong lapah. Matagal siyang nakadapa bago niya narinig na may tila gumigisang sa kanya. <br><br>“Tata Selo...Tata Selo...” <br><br>Umangat ang mukha ni Tata Selo. Inaninaw ng may luha niyang mata ang tumatawag sa kanya. <br><br>Iyon ang batang dumalaw sa kanya kahapon. <br><br>Hinawakan ng bata ang kamay ni Tata Selo na umaabot sa kanya. <br><br>“Nando’n, amang, si Saling sa Presidente,” wika ni Tata Selo. “Yayain mo nang umuwi, umuwi na kayo. Puntahan mo siya, amang. Umuwi na kayo.” Muling bumagsak ang kanyang mukha sa lapag. Ang bata’y saglit na nagpaulik-ulik, pagkaraa’y takot na bantulot na sumunod... <br><br>Mag-iikapat na ng hapon. Padahilig na ang sikat ng araw, ngunit mainit pa rin iyon. May kapiraso nang lilim sa istaked, sa may dingding sa steel matting, ngunit si Tata Selo’y wala roon. Nasa init siya, nakakapit sa rehas sa dakong harapan ng istaked. Nakatingin sitya sa labas, sa kanyang malalabo at tila lagi nang nag-aaninaw na mata’y tumatama ang mapulang sikat ng araw. Sa labas ng istaked, nakasandig sa rehas ang batang inutusan niya kangina. Sinasabi ng bata na ayaw siyang papasukin sa tanggapan ng alkalde ngunit hindi siya pinakikinggan ni Tata Selo, na ngayo’y hindi na pagbawi ng saka ang sinasabi. <br><br>Habang nakakapit sa rehas at nakatingin sa labas, sinasabi niyang lahat ay kinuha na sa kanila, lahat, ay! ang lahat ay kihuan na sa kanila...<a href="Sanggunian.html#34"class="text ep lnk num"><sup>[34]</sup></a></span>
				</p>
				<p id="epiko_7">
					<span class="title pam_b">Ang Kalupi</span><br>
					<span class="text pam_d">ni Benjamin P. Pascual</span><br><br><br>
					<span class="text ep">Mataas na ang araw nang lumabas si Aling Marta sa bakuran ng kanilang maliit na barungbarong. Aliwalas ang kanyang mukha: sa kanyang lubog na mga mata na bahagyang pinapagdilim ng kanyang malalagong kilay ay nakikintal ang kagandahan ng kaaya-ayang umaga. At sa kanyang manipis at maputlang labi, bahagyang pasok sa pagkakalat, ay naglalaro ang isang ngiti ng kasiyahan. Araw ng pagtatapos ng kanyang anak na dalaga; sa gabing iyon ay tatanggapin nito ang diploma bilang katunayang natapos niya ang apat na taong inilagi sa mataas na paaralan. Ang sandaling pinakahihintay niya sa mahaba-haba rin namang panahon ng pagpapaaral ay dumating na. Ang pagkakaroon ng isang anak na nagtapos ng high school ay hindi na isang maliit na bagay sa isang mahirap na gaya niya, naiisip niya. Sa mapangarapin niyang diwa ay para niyang nakikita ang kanyang anak na dalaga sa isang kasuotang putting-puti, kipkip ang ilang libro at nakangiti, patungo sa lalo pang mataas na hangarin sa buhay, ang makatapos sa kolehiyo, magpaunlad ng kabuhayan at sumagana. Maaaring balang araw ay magkaroon din siya ng mamanuganging may sinabi rin naman. Nasa daan na siya ay para pa niyang naririnig ang matinis na halakhak ng kanyang anak na dalaga habang paikut-ikot nitong sinusukat sa harap ng salamin ang nagbubur-dahang puting damit na isusuot sa kinagabihan. Napangiti siyang muli. <br><br>Mamimili si Aling Marta. Bitbit ng isang kamay ng isang pangnang sisidlan ng kanyang pamimiling uulamin. Habang daan, samantalang patungo sa pamilihang bayan sa Tundo, ay mataman niyang iniisip ang mga bagay na kanyang pamimilhin. Hindi pangkaraniwang araw ito at kailangang magkaroon silang mag-anak ng hindi pangkaraniwang pananghalian. Bibili siya ng isang matabang manok, isang kilong baboy, gulay na panahog at dalawang piling na saging. Bibili na rin siya ng garbansos. Gustong-gusto ng kanyang magtatapos na anak ang minatamis na garbansos. <br><br>Mag-ikakasiyam na nang dumating siya sa pamilihan. Sa labas pa lamang ay naririnig na niya ang di magkamayaw na ingay na nagbubuhat sa loob, ang ingay ng mga magbabangus na pagkanta pangisinisigaw ang halaga ng kanilang paninda, ang salit-salitang tawaran ng mga mamimili. <br><br>Linggo ng umaga at ang palengke ay siksikan. Sa harapan niya painiling magdaan. Ang lugar ng magmamanok ay nasa dulo ng pamilihan at sa panggitnang lagusan siya daraan upang magdaan tuloy sa tindahan ng mga tuyong paninda at bumili ng mantika. Nang dumating siya sa gitnang pasilyo at umakmang hahakbang na papasok, ay siyang paglabas na humahangos ng isang batang lalaki, at ang kanilang pagbabangga ay muntik na niyang ikabuwal. Ang siko ng bata ay tumama sa kanyang dibdib. “Ano ka ba?” ang bulyaw ni Aling Marta. “Kaysikip na ng daraanan ay patakbo ka pa kung lumabas!” <br><br>Ang bata ay nakapantalon ng maruming maong na sa kahabaan ay pinag-ilang-lilis ang laylayan. Nakasuot ito ng libaging kamiseta, punit mula sa balikat hanggang pusod, na ikinalitaw ng kanyang butuhan at maruming dibdib. Natiyak ni Aling Marta na ang bata ay anak-mahirap. <br><br>“Pasensya na kayo, Ale” ang sabi ng bata. Hawak nito ang isang maliit na bangos. Tigbebente, sa loob-loob ni Aling Marta. Ang bata ay takot na nakatingin sa kanya, “Hindi ko ho kayo sinasadya. Nagmamadali ho ako e.” <br><br>“Pasensya!” – sabi ni Aling Marta. “Kung lahat ng kawalang-ingat mo’y pagpapasensiyahan nang pagpapasensiyahan ay makakapatay ka ng tao.” <br><br>Agad siyang tumalikod at tuloy-tuloy na pumasok. Paano’t pano man, naisip niya, ay ako ang huling nakapangusap. Higit kong daramdamin kung ako na itong nagawan ng hindi mabuti ay sa kanyang pa manggagaling ang huling salita. Mataman niyang inisip kung me iba pang nakikita sa nangyari. Marahas ang kanyang pagkakapagsalita sa bata at maaaring may kakilala siyang nagdaraan na nakarinig ng kanyang mga sinabi. Dumating siya sa tindahan ng mga tuyong paninda at bumili ng ilang kartong mantika. <br><br>“Tumaba yata kayo, Aling Gondang,” ang bati niya sa may kagulangan nang tindera na siya niyang nakaugaliang bilhan. Nakangiti siya at ang babae ay ngumiti rin. <br><br>“Tila nga ho,” ani Aling Gondang. “Tila ho nahihiyang ako sa pagtitinda.” <br><br>Natawa si Aling Marta at pagkaraan ay dumukot sa bulsa ng kanyang bestido upang magbayad. Saglit na nangulimlim ang kanyang mukha at ang ngiti sa maninipis niyang labi ay nawala. Wala ang kanyang kalupi! Napansin ng kaharap ang kanyang anyo. <br><br>“Bakit ho?” anito. <br><br>“E…e, nawawala ho ang aking pitaka,” wala sa loob na sagot ni Aling Marta. <br><br>“Ku, e magkano ho naman ang laman?” ang tanong ng babae. <br><br>Ang tanda niyang laman ng kanyang kalupi ay pitumpong piso na siyang bigay na sahod ng kanyang asawa nang sinundang gabi. Sabado. Ngunit aywan ba niya kung bakit ang di pa ma’y nakikiramay ang tonong nagtatanong ay nakapagpalaki ng kanyang loob upang sabihing, “E, sandaan at sampung piso ho.” <br><br>Nanatili siya sa pagkakatayo nang ilang saglit, wari’y tinakasan ng lakas, nag-iisip ng mga nakaraang pangyayari. Mayamaya ay parang kidlat na gumuhit sa kanyang alaala ang gusgusing batang kanyang nakabangga. Tumama ang siko nito sa kanyang dibdib, sa kanyang katawan! Dali-dali siyang tumalikod at patakbong lumabas. Hindi pa marahil iyon nakakalayo; may ilang sandali pa lamang ang nakaraan, ang tabas ng mukha, ang mukha, ang gupit, ang tindig. Sa labas, sa harap ng palengke na kinaroroonan ng ilang tindahang maliliit at ng mangailan-ngilang namimili at ang batang panakaw na nagtitinda ng gulay, ay nagpalingan-linga siya. Patakbo uli siyang lumakad, sa harap ng mga bilao ng gulay na halos mayapakan na niya sa pagmamadali, at sa gawing dulo ng prusisyon na di kalayuan sa natatanaw niyang karatig na outpost ng mga pulis, ay nakita niya ang kanyang hinahanap. Nakatayo ito sa harap ng isang bilao ng kangkong at sa malas niya ay tumatawad. Hindi siya maaari magkamali: ang wakwak na kamiseta nito at ang mahabang panahon na ari’y salawal ding ginagamit ng kanyang ama, ay sapat nang palatandaan upang ito ay madaling makilala. At ang hawak nitong bangos na tigbebente. <br><br>Maliksi siyang lumapit at binatak ang bata sa liig. “Nakita rin kita!” ang sabi niyang humihingal. “Ikaw ang dumukot sa pitaka ko, ano? Huwag kang magkakaila!” <br><br>Tiyakan ang kanyang pagsasalita; ibig niyang sa pagkalito ng bata sa pag-aapuhap ng isasagot ay masukol niyang buong-buo. Ngunit ang bata ay mahinang sumagot: <br><br>“Ano hong pitaka?” ang sabi. “Wala ho akong kinukuha sa inyong pitaka.” <br><br>“Ano wala!” pasinghal na sabi ni Aling Marta. “Ikaw nga ang dumudukot ng pitaka ko at wala ng iba. Kunwa pa’y binangga mo ‘ko, ano ha? Magaling, magaling ang sistema ninyong iyan! Kikita nga kayo rito sa palengke!” <br><br>Marami nang nakapaligid sa kanila, mga batang nagtitinda, lalaki at babaeng namimili. Hinigpitan ni Aling Marta ang pagkakahawak sa leeg ng bata at ito’y pilit na iniharap sa karamihan. <br><br>“Aba, kangina ba namang pumasok ako sa palengke e banggain ako,” ang sabi niya. “Nang magbabayad ako ng pinamimili ko’t kapain ang bulsa ko e wala nang laman!” <br><br>“Ang mabuti ho’y ipapulis ninyo,” sabing nakalabi ng isang babaeng nakikinig. “Talagang dito ho sa palengke’y maraming naglilipanang batang gaya niyan.” <br><br>“Tena,” ang sabi ni Aling Marta sa bata. “Sumama ka sa akin.” <br><br>“Bakit ho, saan ninyo ako dadalin?” <br><br>“Saan sa akala mo?” sabi ni Aling Marta at pinisil ang liig ng bata. “Ibibigay kita sa pulis. Ipabibilanggo kita kapag di mo inilabas ang dinukot mo sa akin.” <br><br>Pilit na nagwawala ang bata; ipinamulsa niya ang hawak na bangos upang dalawahing-kamay ang pag-alis ng mabutong daliri ni Aling Marta na tila kawad sa pagkakasakal ng kanyang liig. May luha nang nakapaminta sa kanyang mga mata at ang uhog at laway ay sabay na umaagos sa kanyang liig. Buhat sa likuran ng mga manonood ay lumapit ang isang pulis na tanod sa mga pagkakataong tulad niyon, at nang ito ay malapit na ay sinimulan ni Aling Marta ang pagsusumbong. “Nasiguro ko hong siya dahil nang ako’y kanyang banggain, e, naramdaman ko ang kanyang kamay sa aking bulsa,” patapos niyang pagsusumbong. “Hindi ko lang ho naino kaagad pagkat ako’y nagmamadali.” <br><br>Tiningnang matagal ng pulis ang bata, ang maruming saplot nito at ang nagmamapa sa duming katawan, pagkatapos ay patiyad na naupo sa harap ng nito at sinimulang mangapkap. Sa bulsa ng bata, na sa pagdating ng pulis ay tuluyan nang umiyak, ay lumabas ang isang maruming panyolito, basa ng uhog at tadtad ng sulsi, diyes sentimos na papel at tigbebenteng bangos. <br><br>“Natitiyak ho ba ninyong siya ang dumukot ng inyong pitaka?” ang tanong ng pulis kay Aling Marta. <br><br>“Siya ho at wala ng iba,” ang sagot ni Aling Marta. <br><br>“Saan mo dinala ang dinukot mo sa aleng ito?” mabalisik na tanong ng pulis sa bata. “Magsabi ka ng totoo, kung di ay dadalhin kita.” <br><br>“Wala ho akong dinukot na maski ano sa kanya,” sisiguk-sigok na sagot ng bata. “Maski kapkapan ninyo ‘ko nang kapkapan e wala kayong makukuha sa akin. Hindi ho ako mandurukot.” <br><br>“Maski kapkapan!” sabad ni Aling Marta. “Ano pa ang kakapkapin naming sa iyo kung ang pitaka ko e naipasa mo na sa kapwa mo mandurukot! O, ano, hindi ba ganon kayong mga tekas kung lumakad…dala-dalawa, tatlu-talto! Ku, ang mabuti ho yata, mamang pulis, e ituloy na natin iyan sa kuwartel. Baka roon matulong matakot iyan at magsabi ng totoo.” <br><br>Tumindig ang pulis, “Hindi ho natin karakarakang madadala ito ng walang evidencia. Kinakailangang kahit paano’y magkakaroon tayo ng maihaharap na katibayang siya nga ang dumukot ng inyong kuwarta. Papaano ho kung hindi siya?” <br><br>“E, ano pang ebidensya ang hinahanap mo?” ang sabi ni Aling Marta na nakalimutan ang pamumupo. “Sinabi nang binangga akong sadya, at naramdaman ko ang kanyang kamay sa aking bulsa. Ano pa?” Sa bata nakatingin ang pulis na wari’y nag-iisip ng dapat niyang Gawain, maya’y maling naupo at dumukot ng isang lapis at isang maliit na kuwaderno sa kanyang bulsa. <br><br>“Ano ang pangalan mo?” ang tanong niya sa bata. <br><br>“Andres Reyes po.” <br><br>“Saan ka nakatira?” ang muling tanong ng pulis. Lumingon ang bata sa kanyang paligid, inisa-isa ang mga mukhang nakatunghay sa kanya. “Wala ho kaming bahay,” ang sagot. “Ang tatay ko ho e may sakit at kami ho, kung minsan, ay sa bahay ng Tiyang Ines ko nakatira, sa Blumentritt, kung minsan naman ho e sa mga tiyo ko sa Kiyapo at kung minsan e sa bahay ng kapatid ng nanay ko rito sa Tundo. Inutusan nga lang ho niya ‘kong bumili ng ulam para Mamayang tanghali.” <br><br>“Samakatuwid ay dito kayong mag-ama nakatira ngayon sa Tundo?” ang tanong ng pulis. <br><br>“Oho,” ang sagot ng bata. “Pero hindi ko nga lang ho alam ang kalye at numero ng bahay dahil sa noong makalawa lang kami lumipat at saka hindi ho ako marunong bumasa e.” <br><br>Ang walang kawawaang tanong at sagot na naririnig ni Aling Marta ay makabagot sa kanyang pandinig; sa palagay ba niya ay para silang walang mararating. Lumalaon ay dumarami ang tao sa kanyang paligid at ang pulis na umuusig ay tila siyang-siya sa kanyang pagtatanong at pagsusulat sa kuwaderno. Nakaramdam siya ng pagkainis. <br><br>“Ang mabuti ho yata e dalhin na natin iyan kung dadalhin,” ang sabi niya. “Pinagkakaguluhan lamang tayo ng mga tao rito at wala namang nangyayari. Kung hindi naman ninyo kaya ay sabihin ninyo at tatawag ako ng ibang pulis.” <br><br>“Hirap sa inyo ay sabad kayo ng sabad, e” sabi ng pulis. “Buweno, kung gusto n’yong dalhin ngayon din ang batang ito, pati kayo ay sumama sa akin sa kuwartel. Doon sabihin ang gusto ninyong sabihin at doon ninyo gawin ang gusto ninyong gawin.” <br><br>Inakbayan niya ang bata at inilakad na patungo sa outpost, kasunod ang hindi umiyak na si Aling Marta at ang isang hugos na tao na ang ilan ay pangiti-ngiti habang silang tatlo ay pinagmamasdan. Sa harap ng outpost ay huminto ang pulis. <br><br>“Maghintay kayo rito sa sandali at tatawag ako sa kuwartel para pahalili,” ang sabi sa kanya at pumasok. Naiwan siya sa harap ng bata, at ngayon ay tila maamong kordero sa pagkakatungo, sisiguk-sigok, nilalaro ng payat na mga daliri ang ulo ng tangang bangos. Luminga-linga siya. Tanghali na; ilan-ilan na lamang ang nakikita niyang pumasok sa palengke. Iniisip niya kung ilang oras pa ang kinakailangan niyang ipaghintay bago siya makauwi; dalawa, tatlo, o maaaring sa hapon na. naalala niya ang kanyang anak na dalagang magtatapos, ang kanyang asawa na kaipala ay naiinip na sa paghihintay; at para niyang narinig ang sasabihin nito kung siya’y darating na walang dalang ano man, walang dala at walang pera. Nagsiklab ang poot sa kanya na kanina pa nagpupuyos sa kanyang dibdib; may kung anong sumalak sa kanyang ulo; mandi’y gagahanip ang tingin niya sa batang kaharap. Hinawakan niya ito sa isang bisig, at sa pagdidilim ng kanyang paningin ay pabalingat niyang pinilit sa likod nito. <br><br>“Tinamaan ka ng lintek na bata ka!” ang sabi niyang pinanginginigan ng laman. “Kung walang binabaing pulis na makapagpapaamin sa iyo, ako ang gagawa ng ikaaamin mo! Saan mo dinala ang dinukot mo sa ‘kin? Saan? Saan?” <br><br>Napahiyaw ang bata sa sakit; ang bisig nito ay halos napaabot ni Aling Marta sa kanyang balikat sa likod. Ang mga nanonood ay parang nangangapatdan ng dila upang makapagsalita ng pagtutol. Ang kaliwang kamay ni Aling Marta ay pakabig na nakapaikot sa baba ng bata; sinapo ito ng bata ng kanyang kamay at nang mailapit sa kanyang bibig ay buong panggigil na kinagat. <br><br>Hindi niya gustong tumakbo; halos mabali ang kanyang siko at ang nais lamang niya ay makaalpas sa matitigas na bisig ni Aling Marta; ngunit ngayon, nang siya ay bitiwan ng nasaktang si Aling Marta at makalayong papaurong, ay naalaala niya ang kalayuan, kay Aling Marta at sa dumakip na pulis, at siya ay humahanap ng malulusutan at nang makakita ay walang lingun-lingon na tumakbo, patungo sa ibayo nang maluwag na daan. Bahagya na niyang narinig ang mahahayap na salitang nagbubuhat sa humahabol na si Aling Marta, at ang sigaw ng pulis at ang sumunod na tilian ng mga babae; bahagya ng umabot sa kanyang pandinig ang malakas na busina ng ilang humahagibis na sasakyan. Sa isang sandali ay nagdilim sa kanya ang buong paligid at sa pagmumulat na muli ng kanyang paningin, sa pagbabalik ng kanyang ulirat, ay wala siyang nakita kundi ang madaliin ang anino ng kanyang mukhang nakatunghay sa kanyang lupaypay at duguang katawan. <br><br>Hindi umimik si Aling Marta habang minamasdan ang bata. Maputla ang kulay ng kanyang mukha at aywan ba niya at pati siya ay tila pinanawan ng lakas. Malamig na pawis ang gumigiit sa kanyang noo at ang tuhod niya ay parang nangangatog. Hindi siya makapag-angat ng paningin; sa palagay ba niya ay sa kanya nakatuon ang paningin ng lahat at siyang binuntunan ng sisi. Bakit ba ako nanganganino sa kanila? Pinipilit niyang usalin sa sarili. Ginawa ko lamang ang dapat gawin nino man at nalalaman ng lahat na ang nangyayaring ito’y pagbabayad lamang ng bata sa kanyang nagawang kasalanan. <br><br>Ang pulis ay nakabalik na sa outpost at sa isang ospital na tumatawag. Ang bata ay napagtulungan ng ilan na buhatan sa bangketa upang doon pagyamanin at ipaghintay ng ambulansiya kung aabot pa. Ang kalahati ng kanyang katawan, ang dakong ibaba, ay natatakpan ng diyaryo at ang gulanit niyang kasuotang ay tuluyan nang nawalat sa kanyang katawan. Makailang sandali pa, pagdating ng pulis ay pamuling nagmulat ito ng paningin at ang mga mata ay ipinako sa maputlang mukha ni Aling Marta. <br><br>“Maski kapkapan ninyo ako, e, wala kayong makukuha sa akin,” ang sabing paputol-putol na nilalabasan ng dugo sa ilong. “Hindi ko kinuha ang inyong pitaka.” <br><br>May kung anong malamig na naramdaman si Aling Marta na gumapang sa kanyang katawan; ang nata ay pilit na nagsasabi ng kanyang pahimakas. Ilang sandali pa ay lumungayngay ang ulo nito at nang pulsuhan ng isang naroroon ay marahan itong napailing. Patay na, naisaloob ni Aling Marta sa kanyang sarili. <br><br>“Patay na ang dumukot ng kuwarta ninyo,” matabang na sabi ng pulis sa kanya. Nakatayo ito sa kanyang tabi at hawak naman ang kuwaderno at lapis. “Siguro’y matutuwa na kayo niyan.” <br><br>“Sa palagay kaya ninyo e may sasagutin ako sa nangyari?” ang tanong ni Aling Marta.<br><br>”Wala naman, sa palagay ko,” ang sagot ng pulis. “Kung me mananagot niyan ay walang iba kundi ang pobreng tsuper. Wala rin kayong sasagutin sa pagpapalibing. Tsuper na rin ang mananagot niyan,” may himig pangungutya ang tinig ng pulis. <br><br>“Makakaalis na po ako?” tanong ni Aling Marta. <br><br>“Maaari na,” sabi ng pulis. “Lamang ay kinakailangang iwan ninyo sa akin ang inyong pangalan at direksyon ng inyong bahay upang kung mangangailangan ng kaunting pag-aayos ay mahingan naming kayo ng ulat.” <br><br>Ibinigay ni Aling Marta ang tinitirhan at pagkatapos ay tuwid ang tinging lumalayo sa karamihan. Para pa siyang nanghihina at magulong-magulo ang kanyang isip. Sali-salimuot na alalahanin ang nagsasalimbayan sa kanyang diwa. Lumakad siya ng walang tiyak na patutunguhan. Naalala niya ang kanyang anak na ga-graduate, ang ulam na dapat niyang iuuwi na, at ang nananalim, nangungutyang mga mata ng kanyang asawa sa, sandaling malaman nito ang pagkawala ng pera. Magtatanong iyon, magagalit, hanggang sa siya ay mapilitang sumagot. Magpapalitan sila ng mahahayap na pangungusap, sisihan, tungayawan, at ang mga anak niyang ga-graduate ay magpapalahaw ng panangis hanggang sila ay puntahan at payapain ng mga kapitbahay. <br><br>Katakut-takot na gulo at kahihiyan, sa loob-loob ni Aling Marta, at hindi sinasadya ay muling nadako ang pinag-uugatang diwa sa bangkay na bata na natatakpan ng diyaryo, na siyang pinagmulan ng lahat. <br><br>”Kung hindi sa tinamaan ng lintek na iyon ay hindi ako masusuot sa suliraning ito”, usal niya sa sarili. “Kasi imbis, walang pinag-aralan, maruming palaboy ng kapalarang umaasa sa taba ng iba. Mabuti nga sa kanya!” <br><br>Kinakailangan niyang kumilos, umisip ng paraan. Kinakailangang kahit papaano’y makapag-uwi siya ng ulam sa pananghalian. Pagkakain ng kanyang asawa ay malamig na ang kokote nito at saka niya sasabihin ang pagkawala ng pera. Maaaring magalit ito at ipamukha sa kanya, tulad ng madalas na sabihin nito, na ang lahat ay dahil sa malabis niyang paghahangan na makagpadal ng labis na salaping ipamimili, upang maka-pamburot t maipamata sa kapwa na hindi na sila naghihirap. Ngunit ang lahat ay titiisin niya, hindi siya kikibo. Ililihim din niya ang nangyaring sakuna sa bata; ayaw ng kanyang asawa ng iskandalo; at kung sakali’t darating ang pulis na kukuha ng ulat ay lilihimin niya ito. At tungkol sa ulam mangungutang siya ng pera sa tindahan ni Aling Gondang at iyon ang kanyang ipamimili – nasabi niya rito na ang nawala niyang pera ay isang daan at sampung piso at halagang iyon ay napakalaki na upang ang lima o sampung ay ipagkait nito sa kanya bilang panakip. Hindi iyon makapahihindi. May ngiti ng kasiyahang naglalaro sa manipis na labi ni Aling Marta nang ipihit niya ang kanyang mga paa patungong pamilihan. <br><br>Tanghali na nang siya ay umuwi. Sa daan pa lamang bago siya pumasok sa tarangkahan, ay natanaw na niya nag kanyang na dalaga na nakapamintana sa kanilang barung-barong. Nakangiti ito at siya ay minamasdan, ngunit nang malapit na siya at nakita ang dala ay napangunot-noo, lumingon sa loob ng kabuhayan at may tinawag. Sumungaw ang payat na mukha ng kanyang asawa. <br><br>“Saan ka kumuhang ipinamili mo niyan, Nanay?” ang sabi ng kanyang anak na ga-graduate.<br><br>“E…e,” hindi magkandatutong sagot ni Aling Marta. “Saan pa kundi sa aking pitaka.” <br><br>Nagkatinginan ang mag-ama. <br><br>“Ngunit, Marta,” ang sabi ng kanyang asawa. “Ang pitaka mo e Naiwan mo! Kaninang bago ka umalis ay kinuha ko iyon sa bulsa ng iyong bestidong nakasabit at kumuha ako ng pambili ng tabako, pero nakalimutan kong isauli. Saan ka ba kumuha ng ipinamili mo niyan?” <br><br>Biglang-bigla, anaki’y kidlat na gumuhit sa karimlan, nagbalik sa gunita ni Aling Marta ang larawan ng isang batang payat, duguan ang katawan at natatakpan ng diyaryo, at para niyang narinig ang mahina at gumagaralgal na tinig nito; “Maski kapkapan ninyo ako, e, wala kayong makukuha sa ‘kin.” Saglit siyang natigilan sa pagpanhik sa hagdanan; para siyang pinanganga-pusan ng hininga at sa palagay na niya ay umiikot ang buong paligid; at bago siya tuluyang mawalan ng ulirat ay wala siyang narinig kundi ang papanaog na yabag ng kanyang asawa’t anak, at ang papaliit na lumalabong salitang: “Bakit kaya? Bakit kaya?”<a href="Sanggunian.html#35"class="text ep lnk num"><sup>[35]</sup></a></span>
				</p>
				<p id="epiko_8">
					<span class="title pam_b">Bangkang Papel</span><br>
					<span class="text pam_d">ni Genoveva Edroza-Matute</span><br><br><br>
					<span class="text ep">Nagkatuwaan ang mga bata sa pagtatampisaw sa baha. Ito ang pinakahihintay nilang araw mula nang magkasunud-sunod ang pag-ulan. Alam nilang kapag iyo’y nagpatuloy sa loob ng tatlong araw ang lansangang patungo sa laruan ay lulubog. At ngayon, ay ikalimang araw nang walang tigil ang pag-ulan. <br><br>Ilang maliliit na bata ang magpapalutang ng mga bangkal papel, nariyang tinatangay ng tubig, naroong sinasalpok at inilulubog, nariyang winawasak. <br><br>Sa tuwi akong makakikita ng bangkang papel ay nagbabalik sa aking gunita ang isang batang lalaki. Isang batang lalaking gumawa ng tatlong malalaking bangkang papel na hindi niya napalutang sa tubig kailanman... <br><br>Isang batang lalaking nagising sa isang gabi, sa mga dagundong na nakagugulat. <br><br>Sa loob ng ilang saglit, ang akala niya’y Bagong Taon noon. Gayon ding malalakas na ugong ang natatandaan niyang sumasalubong sa Bagong Taon. Ngunit pagkalipas ng ilan pang saglit, nagunita niyang noon ay wala nang ingay na pumapatak mula sa kanilang bubungan. <br><br>Sa karimla’t pinalaki niya ang dalawang mata, wala siyang makitang ano man maliban sa isang makitid na silahis. Hindi niya malaman kung alin ang dagundong ng biglang pumuno sa bahay ang biglang pagliliwanag. Gulilat siyang nagbalikwas at hinanap nang paningin ang kanyang ina. <br><br>Nagsunud-sunod ang tila malalaking batong gumugulong sa kanilang bubungan. Ang paggulong ng mga iyo’y sinasaliwan ng pagliliwanag at pagdidilim ng bahay, ng pagliliwanag na muli. Samantala’y patuloy ang pagbuhos ng ulan sa kanilang bubungan, sa kanilang paligid, sa lahat ng dako. <br><br>Muling nahiga ang nagbalikwas at ang tinig niya ay pinatalagos sa karimlan. <br><br>“Inay, umuulan, ano?” <br><br>“Oo, anak, kanina,” anang tinig mula sa dulo ng hihigan. <br><br>“Inay,” ang ulit niya sa karimlan, “dumating na ba ang Tatay?” <br><br>Sumagot ang tinig ngunit hindi niya maunawaan. Kaya’t itinaas niya nang bahagay ang likod at humilig sa kaliwang bisig. Sa kanyang tabi;y naroon ang kapatid na si Miling. Sa tabi nito’y nabanaagan niya ang katawan ng ina, at sa kabila naman nito’y nakita niya ang banig na walang tao. <br><br>Ibinaba niya ang likod at iniunat ang kaliwang bisig. Naramdaman niya ang sigis ng lamig ng kanyang buto. Mula sa nababalot na katawan ni milng ay hinila niya ang kumot at ito’y itinakip sa sariling katawan. Bahagyang gumalaw ang kapatid, pagkatapos ay nagpatuloy sa hindi pagkilos. Naaawa siya kay Miling kaya’t ang kalahati ng kumot ay ibinalot sa katawan niyon at siya’y namaluktot sa nalabing kalahati. <br><br>Naramdaman niya ang panunuot ng lamig sa kanyang likod. Inilabas niya ang kanag kamay sa kumot at kinapa ang banig hanggang sa maabot niya ang sahig. <br><br>”Anong lamig sa sahig”, ang naisip niya, at ang kanang kamay ay dali-daling ipinasok muli sa kumot. <br><br>“Inay,” ang tawag niyang muli, “bakit wala pa si Tatay? Anong oras na ba?” <br><br>“Ewan ko,” ang sagot ng kanyang ina. “Matulog ka na, anak, at bukas ay magpapalutang ka ng mga bangkang ginawa mo.” Natuwa ang bata sa kanyang narinig.<br><br>Magkakarerahan kami ng bangka ni Miling, ang aki’y malalaki’t matitibay...hindi masisira ng tubig.<br><br>Dali-dali siyang nagbangon at pakapa-kapang sumiksik sa pagitan ng kapatid at ng kanyang kausap. Idinaan niya ang kanyang kamay sa pagitan ng baywang at bisig ng ina. Naramdaman niya ang bahagyang pag-aangay ng kaliwang bisig niyon. Ang kanang kamay noo’y ipinatong sa kanyang ulo at pabulong na nagsalita: <br><br>“Siya, matulog ka na.” <br><br>Ngunit ang bata’y hindi natulog. Mula sa malayo’y naririnig niya ang hagibis ng malakas na hangin. At ang ulang tangay-tangay noon. <br><br>“Marahil ay hindi na uuwi ang Tatay ngayong gabi,” ang kanyang nasabi. Naalala niyang may mga gabing hindi umuuwi ang kanyang ama. <br><br>“Saan natutulog ang Tatay kung hindi siya umuuwi rito?” ang tanong niya sa kanyang ina. Ngunit ito’y hindi sumagot.<br><br>Sinipat niya ang mukha upang alamin kung nakapikit na ang kanyang ina. Ngunit sa karimlan ay hindi niya makita. <br><br>Bago siya tuluyang nakalimot, ang kahuli-hulihang larawan sa kanyang balintataw ay ito. Tatlong malalaking bangkang yari sa papel na inaanod ng baha sa kanilang tapat...<br><br>At samantalang pumapailanlang sa kaitaasan ang kahuli-hulihang pangrap ng batang yaon, ang panahon ay patuloy sa pagmamasungit. Ang munting bahay na pawid ay patuloy sa pagliliwanag at pagdidilim, sa pananahimik at pag-uumugong, sa pagbabata ng walang awing hampas ng hangin at ulan... <br><br>Ang kinabukasan ng pagtatampisaw at pagpapaanod ng mga bangkang papel ay dumating... Ngunit kakaibang kinabukasan. <br><br>Pagdilat ng inaantok pang batang lalaki ay nakita niyang nag-iisa siya sa hihigan. Naroon ang kumot at unan ni Miling at ng kanyang ina.<br><br>Pupungas siyang bumangon. <br><br>Isang kamay ang dumantay sa kanyang balikat at nang magtaas ng paningin ay nakitang yao’y si Aling Berta, ang kanilang kapitbahay.<br><br>Hindi niya maunawaan ang tingin noong tila naaawa. <br><br>Biglang-biglang naparam ang nalalabi pang antok. Gising na gising ang kanyang ulirat.<br><br>Naroon ang asawa ni Aling Berta, gayon din sina Mang Pedring, si Alng Ading, si Feli, at si Turing, si Pepe. Nakita niyang ang kanilang bahay ay halos mapuno ng tao. <br><br>Nahihintakutang mga batang humanap kay Miling at sa ina. Sa isang sulok, doon nakita ng batang lalaki ang kanyang ina na nakalikmo sa sahig. Sa kanyang kandungan ay nakasubsob si Miling. At ang buhok nito ay walang tigil na hinahaplus-haplos ng kanyang ina. <br><br>Ang mukha ng kanyang ina ay nakita ng batang higit na pumuti kaysa rati. Ngunit ang mga mata noo’y hindi pumupikit, nakatingin sa wala.<br><br>Patakbo siyang lumapit sa ina at sunud-sunod ang kanyang pagtatanong. “Bakit, Inay, ano ang nangyari? Ano ang nangyari, Inay? Bakit maraming tao rito?” <br><br>Ngunit tila hindi siya narinig ng kausap. Ang mga mata noo’y patuloy sa hindi pagsikap. Ang kamay noo’y patuloy sa paghaplos sa buhok ni Miling. <br><br>Nagugulumihang lumapit ang bata kina Mang Pedring at Aling Feli. Ang pag-uusap nila’y biglang natigil nang siya’y makita. <br><br>Wala siyang narinig kundi... “Labinlimang lahat ang nangapatay...” <br><br>Hindi niya maunawaan ang ang lahat. Ang pagdami ng tao sa kanilang bahay. Ang anasan. Ang ayos ng kanyang ina. Ang pag-iyak ni Aling Feli nang siya ay makita. <br><br>Sa pagitan ng mga hikbi, siya’y patuloy sa pagtatanong... <br><br>“Bakit po? Ano po iyon?” <br><br>Walang sumasagot sa kanya. Lahat ng lapitan niya’y nanatiling pinid ang labi. Ipinatong ang kamay sa kanyang balikat o kaya’y hinahaplos ang kanyang buhok at wala na. <br><br>Hindi niya matandaan kung gaano katagal bago may nagdatingan pang mga tao.<br><br>“Handa na ba kayo?” anang isang malakas ang tinig. “Ngayon din ay magsialis na kayo. Kayo’y ihahatid ni Kapitan Sidro sa pook na ligtas. Walang maiiwan, isa man. Bago lumubog ang araw sila’y papasok dito... Kaya’t walang maaaring maiwan.” <br><br>Matagal bago naunawaan ng bata kung ano ang nagyari. <br><br>Sila’y palabas na sa bayan, silang mag-iiba, ang lahat ng kanilang kapitbahay, ang maraming-maraming tao, at ang kani-kanilang balutan. <br><br>Sa paulit-ulit na salitaan, sa sali-salimbayang pag-uusap ay nabatid niya ang ilang bagay. <br><br>Sa labinlimang nangapatay kagabi ay kabilang ang kanyang ama...sa labas ng bayan...sa sagupaan ng mga kawal at taong-bayan. <br><br>Nag-aalinlangan, ang batang lalaki’y lumapit sa kanyang ina na mabibigat ang mga paa sa paghakbang. <br><br>“Inay, bakit pinatay ng mga kawal ang Tatay? Bakit? Bakit?” <br><br>Ang mga bata noong nakatingin sa matigas na lupa ay isang saglit na lumapit sa kanyang mukha. Pagkatapos, sa isang tinig na marahang-marahan ay nagsalita. <br><br>“Iyon din ang nais kong malaman, anak iyon din ang nais kong malaman.” <br><br>Samantala... <br><br>Sa bawat hakbang na palayo sa bahay na pawid at sa munting bukid na kanyang tahanan ay nararagdagan ang agwat ng ulila sa kanyang kabataan. <br><br>Ang gabing yaon ng mga dagundong at sigwa, ng mga pangarap na kinabukasan at ng mga bangkang papel – ang gabing yaon ang kahuli-hulihan sa kabataang sasansaglit lamang tumagal. Ang araw na humalili’y tigib ng pangamba at ng mga katanungang inihahanap ng tugon. <br><br>Kaya nga ba’t sa tuwi akong makakikita ng bangkang papel ay nagbabalik sa aking gunita ang isang batang lalaki. Isang batang lalaking gumawa ng tatlong malalaking bangkang papel na hindi niya napalutang kailanman...<a href="Sanggunian.html#36"class="text ep lnk num"><sup>[36]</sup></a></span>
				</p>
			</div>			
			
			<!--Choices for the user (what to read)-->
			<div class="kaliwa_b">
					<ul>
						<li><a class="title pam_b lnk" href="#epiko_1">Ate, Laro Po Tayo</a></li>
							<p class="laman_b">ni Idianale Lalahon</p>
						<li><a class="title pam_b lnk" href="#epiko_2">Si Alas at ang Ginintuan niyang Puso</a></li>
							<p class="laman_b">hindi kilala ang may-akda</p>
						<li><a class="title pam_b lnk" href="#epiko_3">Walang Panginoon</a></li>
							<p class="laman_b">ni Deogracias A. Rosario</p>
						<li><a class="title pam_b lnk" href="#epiko_4">Yumayapos ang Takipsilim</a></li>
							<p class="laman_b">ni Genoveva Edroza-Matute</p>
						<li><a class="title pam_b lnk" href="#epiko_5">Sa Bagong Paraiso</a></li>
							<p class="laman_b">ni Efren Abueg</p>
						<li><a class="title pam_b lnk" href="#epiko_6">Tata Selo</a></li>
							<p class="laman_b">ni Rogelio Sukat</p>
						<li><a class="title pam_b lnk" href="#epiko_7">Ang Kalupi</a></li>
							<p class="laman_b">ni Benjamin P. Pascual</p>
						<li><a class="title pam_b lnk" href="#epiko_8">Bangkang Papel</a></li>
							<p class="laman_b">ni Genoveva Edroza-Matute</p>
					</ul>
			</div>
		</section>
		
		<!--footer-->
		<footer>
				<br>
				<a href="https://www.facebook.com/FiliPook-102209458348063" class="fb" target="_blank"></a>
				<a href="https://twitter.com/FiliPook" class="twt" target="_blank"></a>
				<a href="https://www.instagram.com/fili_pook/" class="ig" target="_blank"></a><br><br>
				<br>
				<span>&copy;FiliPook <br>All Rights Reserved.</span> 
		</footer>
	</body>
</html>